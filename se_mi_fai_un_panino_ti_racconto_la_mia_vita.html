<!DOCTYPE html>
<html lang="it">
<head>
  <meta charset="UTF-8">
  <title>Titolo del Libro</title>
  <style>
    body {
      font-family: Georgia, serif;
      line-height: 1.6;
      margin: 50px;
    }
    .copertina {
      text-align: center;
      margin-top: 100px;
    }
    .copertina img {
      width: 80%;  
      height: auto;
    }
    .capitolo {
      display: none;  
      page-break-before: always;
    }
    h1, h2 {
      text-align: center;
    }
    .pulsante {
      display: block;
      margin: 20px auto;
      padding: 10px 20px;
      font-size: 16px;
      cursor: pointer;
      background-color: #4CAF50;
      color: white;
      border: none;
      border-radius: 5px;
    }
  </style>
</head>
<body>


  <div class="copertina">
    <img src="copertina.JPEG" alt="Copertina del Libro">
    <h1>Se mi fai un panino, ti racconto la mia vita</h1>
    <h2>Davide Bisceglie</h2>
  </div>

 
  <div class="capitolo" id="capitolo1">
    <h1>Capitolo 1</h1>
    <p>Il mio primo ricordo?
        Un bambino all’asilo che mi dice:
        “Guarda, io faccio la pipì in piedi.”
        E io seduto, come un deficiente, col senso di inferiorità ficcato nel pisello.
        Lì ho capito tutto: che la vita era una gara, e io avevo già perso prima dello sparo.
        Non sarei mai stato all’altezza.
        Né della vita. Né degli altri. Nemmeno al cesso.
        Dell’asilo non mi ricordo un cazzo. Solo che ogni volta che i miei mi portavano a vedere le scuole successive, io mi mettevo a piangere.
        E non perché mi dispiacesse lasciare l’asilo, ma perché a quell'età non c’è niente di peggio che essere spostati da un posto che conosci a uno che non capisci ancora.
        Ero un bambino tranquillo, non finivo mai in punizione. L’unica volta che la maestra mi mise in punizione fu perché continuavo a giocare con un mio amico dopo l’intervallo. Roba da niente, ma va bene così.
        Il mio amico si chiamava Sandro. Andavamo molto d’accordo, anche se non è che avessimo molte opzioni. Entrambi figli unici, quindi ci si accontentava.
        Una volta, al parchetto sotto casa, giocavo sul “ragno”, quell’aggeggio di metallo progettato da un sadico col diploma da ingegnere e la vocazione al sadismo infantile.
        Caddi dal buco della piattaforma, come un coglione, e quando toccai terra mi sembrò che tutto fosse meno importante. Sandro mi guardò e rise, ma non tanto perché pensava che fosse divertente, quanto perché capiva che non ero fatto per le cose facili.
        Giocavo spesso a calcio con Sandro, ma lui diceva di essere sia dell’Inter che del Milan. Probabilmente non capiva un cazzo di calcio, ma quello che dicevi a quell’età non aveva mai importanza.
        Fino alle elementari, a me del calcio non fregava niente. Mio padre era juventino, e quindi divenni juventino anch’io. Non che fosse una scelta consapevole, era solo l’unico modo che avevo per non sembrare un coglione davanti a lui.
        Un giorno, guardando una partita, vidi un tizio vestito diversamente dagli altri che prendeva la palla con le mani. «Ma non si può!» dissi a mio padre, convinto che avesse trovato un modo di imbrogliarmi.
        Mi feci regalare la maglia della Juventus con il mio nome e il numero 1. Il numero del portiere. Perché, evidentemente, avevo già quella voglia di essere diverso, anche a sei anni. Non tanto per scelta, ma per quel bisogno di essere sempre fuori posto.
        A ginnastica mi mettevo la maglietta con scritto “Frank 1”. Il numero del portiere. Il numero di chi para le mazzate degli altri e non segna mai un cazzo, ma almeno resta in piedi. Ai miei compagni piaceva il calcio, ma non erano proprio dei modelli di coerenza. Uno prima tifava Juve, poi si mise a tifare Inter, un altro prima Juve e poi Milan. Volevano sembrare gente con le idee chiare, ma cambiavano ogni due minuti.
        Io almeno una cosa l’avevo capita: rimasi juventino, e quella maglietta Frank 1 mi dava un po’ di dignità.
        Perché almeno su una cosa, almeno su quella, ero coerente con me stesso. Anche se non significava un cazzo.
        Le prime vacanze che ricordo davvero erano al mare, anche se non ho mai capito dove fosse esattamente. L’unica cosa che ricordo è la sabbia. Nei costumi, nei giochi, nei panini con la cotoletta. Mordevi e sentivi i denti grattare contro la spiaggia.
        Ci andavamo in macchina, e mio padre sbagliava sempre uscita. Mia madre gli diceva: “Se mi lasci guidare, arriviamo domani mattina, ma almeno ci arriviamo”. Io sul sedile dietro cercando di non morire di noia ascoltando le stesse tre canzoni del CD di Ligabue.
        “Niente paura
        Niente paura
        Niente paura
        Ci pensa la vita, mi han detto così”
        Avevo una maglietta dei Pokémon che volevo mettere ogni giorno, ma mi toccava alternare con una con delle palme tristissime. Quando provavo a insistere, mia madre mi diceva che “poi puzzi di mare e non ti si può più guardare”.
        “Niente paura
        Niente paura
        Niente paura
        Si vede la luna, perfino da qui”
        Uscivo dall’acqua e i pantaloncini sembravano una valigia del mare. Pieni di sassi, conchiglie, alghe morte e pure un po’ di vergogna. E in acqua, a dirla tutta, ci andavo controvoglia: avevo paura delle onde, dell’acqua fredda, dei granchi che secondo me aspettavano solo me. Preferivo mille volte la piscinetta in spiaggia, dove ogni tanto facevo qualche amicizia da un giorno, tipo quella volta con una ragazza più grande che mi portava sulle giostrine dell’hotel. Avevo gusto già da bambino.
        L’hotel era una specie di palazzone bianco con le tende arancioni e il pavimento che puzzava di mocio. La sala da pranzo aveva le tovaglie di plastica appiccicose e un menu bimbi che era sempre lo stesso: pasta al pomodoro, cotoletta, patatine. Una volta mi si è rovesciato il bicchiere intero sulla tovaglia, e il cameriere è venuto con uno straccio a metà tra il secco e il bagnato, e ha detto: “Ecco il diluvio universale”. Io ci sono rimasto malissimo.
        Il mare non mi faceva impazzire, ma l’ultimo giorno piangevo come un cane lasciato in autogrill. Non per amore, per fine. Fine del gioco, fine della libertà, fine del niente che sembrava tutto. Più che altro perché tornare a casa significava fine del divertimento, fine dei panini in spiaggia, fine delle giostrine e ritorno alla sveglia.
        Un giorno a caso alla materna litigai con Sandro. Dicevo che “non giocava con me”. Quelle stronzate che facciamo da bambini, come se il mondo potesse crollare solo perché qualcuno si gira dall’altra parte.
        Ogni gita era un viaggio nella nausea. Bastava salire sul pullman e il mio stomaco decideva di dimettersi.
        Mi mettevano quel braccialetto del cazzo, quello che ti schiaccia la vena sul polso. Dicevano che serviva contro la nausea.
        A me faceva solo venire più voglia di vomitare.
        Ma siccome lo dicevano i grandi, lo chiamavano “cura”.
        Mi piacque, dopotutto, la materna.
        Si mangiava bene, si giocava tutto il giorno, e poi c’erano quei momenti in cui ti facevano dormire. Anche se io non dormivo mai.
        C’erano delle brandine scomode in culo e l’idea di dormire di pomeriggio mi faceva incazzare. C’è la notte apposta, no? Perché cazzo devi dormire anche il pomeriggio?
        Si entrava alle 8:30. Io arrivavo sempre in ritardo, perché ci mettevo un’eternità a vestirmi. Mia madre sclerava ogni mattina, e io la prendevo con calma, come se dovessi andare a un funerale.
        Poi c’era la parte peggiore: disegnare.
        Io proprio non ci riuscivo. Le mani mi si bloccavano. I colori mi facevano schifo. Piuttosto scrivevo.
        Modestamente, fui il primo della mia classe a imparare a leggere e scrivere.
        Non che servisse a qualcosa, ma almeno non dovevo disegnare quelle cazzo di case col sole nell’angolo in alto a destra.
        In primavera ci portavano in cortile. Quando pioveva, ci buttavano dentro una sala giochi che di “giochi” aveva poco o niente.
        Mi volevano mettere i sandali. A me sembravano le ciabatte della vergogna.
        Una volta li misi, e mi sentii mezzo uomo e tutto imbecille.
        Poi, un giorno (non so se fortunatamente o no), un bambino mi pestò il piede con quel cazzo di triciclo della scuola. Mi sanguinò tutto il dito. Finalmente mi comprarono delle fottute scarpe chiuse.
        Il cortile aveva anche una fontanella. Una di quelle piccole, coi buchi rugginosi e l’acqua che sapeva di tubo marcio. Una volta bevvi così tanto che mi venne da vomitare. Non chiedermi perché.
        Dentro, nella famosa “sala giochi”, c’era solo roba inutile. Qualche foglio per disegnare, sempre con quei pastelli di merda che si spezzavano, e un ragno finto gigante, appeso a una parete.
        Mi faceva schifo.
        Non sono mai andato d’accordo con gli insetti. Soprattutto ragni e api. Hanno sempre avuto qualcosa contro di me. Non ho mai capito se ero io a far schifo a loro o loro a me. Ma una cosa era certa: quando un insetto entrava in una stanza, io uscivo.
        </p>
  </div>
  <div class="capitolo" id="capitolo2">
    <h1>Capitolo 2</h1>
    <p>Avevamo un “grande” che ci puliva il culo. Il mio non lo ricordo. Forse è meglio così. Di solito ci si dimentica chi ti salva, soprattutto quando lo fa con un pezzo di carta igienica.
        Una volta rimasi talmente tanto in bagno che quando uscii, la mia classe era già sparita nel refettorio
        Si mangiava bene, davvero bene. C’era una cuoca che cucinava sul momento, niente di precotto o quelle schifezze da mensa comunale.
        Prima di mangiare, però, ci toccava fare la preghiera. A me non fregava un cazzo, bastava che dopo ci fosse da mangiare.
        “Per questo pane bianco, per l’acqua fresca e chiara, per il cibo che ci hai dato, grazie oh buon Gesù.”
        La recitavamo tutti, come una filastrocca scema.
        Della religione non me ne è mai fregato un cazzo.
        Una volta dissi a mio nonno che andare a messa era solo una perdita di tempo. Me ne sono pentito subito, ma ormai l’avevo sparata.
        Mangiavo tutto. Tutto tranne gli gnocchi.
        Gli gnocchi mi facevano schifo. L’odore bastava a farmi salire la nausea.
        Non so cosa ci mettessero, ma sembrava impastato col culo di qualcuno.
        Quando andai in terza, il mio piccolo fu Piero.
        Si chiamava come mio padre. Strano come certi nomi si ripetano, come se non ci fosse abbastanza fantasia nel mondo.
        Anche della mia esperienza da “grande” non mi ricordo granché. 
        Non mi ricordo quasi niente di lui. Ma quando piangeva, un po’ mi dispiaceva.
        Forse stavo crescendo. 
        I suoi genitori hanno un negozio di assicurazioni e i miei ci andavano, prima che si rifiutarono di pagare per atti di vandalismo dopo un’aggressione a mio padre.
        Si ritrovò in mezzo ad un covo di ubriachi mentre tornava dal lavoro e lanciarono le bottiglie sulla sua auto. Lui sporse denuncia.
        “Oggetto: Danneggiamento dell’autovettura e tentata aggressione da parte di ignoti
        Descrizione dei fatti:
        La mattina del [data], alle ore 6:25 circa, stavo percorrendo Via X a bordo della mia vettura, diretto a casa dopo il lavoro.
        A un certo punto, un gruppo di quattro individui, presumibilmente tra i 20 e i 30 anni, visibilmente alterati e in stato di ebbrezza, ha invaso la carreggiata.
        Uno di loro, tenendo in mano una bottiglia di vetro, ha urlato frasi incomprensibili e ha poi lanciato l’oggetto contro il parabrezza dell’auto, colpendolo in pieno e mandandolo in frantumi.
        Nel frattempo, un altro soggetto ha iniziato a colpire la fiancata con pugni e calci, mentre gli altri due urlavano e si avvicinavano con atteggiamento minaccioso, tenendo in mano altre bottiglie.
        Per evitare il contatto fisico diretto e un’escalation, ho accelerato leggermente mantenendo la traiettoria dritta e sono riuscito a passare tra loro senza travolgerli, nonostante continuassero a colpire la vettura.
        Non ho riportato ferite personali, ma l’auto ha subito danni visibili al parabrezza, al cofano e alla fiancata sinistra.
        Successivamente ho contattato immediatamente le forze dell’ordine e fornito la mia testimonianza.
        Allego foto dei danni e riferimenti del verbale di pronto intervento.
        Richiesta:
        Segnalazione formale dell’aggressione e danneggiamento.
        Disponibilità a fornire ulteriori dettagli se richiesto.
        Firma:
        Basile Pietro
        [Data, luogo]”
        Danni ovunque: parabrezza crepato, cofano ammaccato, vernice graffiata.
        E quindi, chiamò l’assicurazione... quella dei genitori di Piero.
        Sì, proprio quella.
        La stessa compagnia a cui, per anni, aveva pagato puntualmente ogni bolletta.
        E sai cosa gli dissero?
        “Eh, purtroppo è classificabile come vandalismo, non è coperto.”
        Come se fosse uno che ha parcheggiato storto e si ritrova lo specchietto rotto.
        Non uno che rischia una bottiglia in faccia alle sei del mattino.
        Allora si è incazzato. Ma non ha fatto scenate.
        E fine.
        Addio Piero, addio compagnia.
        Da quel giorno, mio padre ogni volta che parla di assicurazioni ha lo stesso tono di quando racconta di uno che l’ha fregato al bar.
        Non perdona.
        E ha ragione.
        Dei miei compagni della materna non ricordo quasi nessuno.
        A parte Sandro, ovviamente. Poi tre ragazze che mi portai dietro anche alle elementari, come un bagaglio di cui ti dimentichi finché non inciampi.
        E poi c’era Irene.
        Irene era bionda ed era la più carina della classe, senza ombra di dubbio. Andavamo d’accordo, il che a sei anni vuol dire che non ti ha ancora spinto giù da uno scivolo o fregato l’ultima caramella. Più che amicizia, era tregua.
        Abitava vicino a me. I suoi genitori avevano una carrozzeria.
        Un giorno, passandoci davanti, vidi suo padre martellare il cofano di una Punto.
        Mi chiesi se anche a casa loro prima di mangiare ringraziavano Gesù, o se andavano direttamente al secondo.
        A fine anno c’era questa cerimonia per i bambini di terza che andavano ad affrontare le elementari.
        Era solo l’inizio di un lungo cammino scolastico, come dicevano loro.
        Toccò anche a me.
        Mi vestirono con una vestaglia nera e un cappello dello stesso colore. Mi piaceva, mi sentivo importante.
        C’era tutta la mia famiglia a vedermi. La maestra ci chiamò uno a uno.
        “Francesco Basile.”
        Mi diede un pezzo di carta con scritto qualcosa tipo complimenti, sei pronto per andare alle elementari o una stronzata del genere. Non ricordo bene.
        I bambini che finiscono la materna li chiamano remigini.
        Si chiamano così perché una volta la scuola iniziava il primo ottobre, giorno di San Remigio.
        Ci fecero cantare pure una canzoncina:
        “Siamo i remigini, lasciateci passare
        Alla scuola primaria siamo pronti ad andare
        Siamo i remigini e noi ce ne vantiamo
        E a battere le mani tutti quanti vi invitiamo”
        Ovviamente, come ogni fine anno, c’era una festa.
        E noi dovevamo ballare.
        A me ovviamente faceva cagare.
        Quando mi muovevo mi sentivo un coglione. Poi con quelle canzoni di sottofondo, tipo Il coccodrillo come fa, o qualche altra merda così.
        Non ho mai capito perché ci obbligassero a fare certe stronzate. Ballare, disegnare, fare i finti felici.
        Ho una foto con Sandro, scattata alla festa di fine materna. Io con i sandali, lui con un sorriso da chi non sa che il tempo è uno stronzo.
        È l’ultima volta che lo vidi.
        Chissà se pure lui oggi si ricorda del coglione coi sandali.
        </p>
  </div>
  <div class="capitolo" id="capitolo3">
    <h1>Capitolo 3</h1>
    <p>Il mio primo giorno di elementari non fu male.
        Arrivai lì (la scuola era attaccata alla materna), ovviamente in ritardo.
        Le maestre ci accolsero all’entrata.
        Laura, la maestra di matematica, e Rita, quella di italiano.
        Ci diedero una manina di plastica con il nostro nome. Arrivato a casa, la buttai subito nel cestino.
        In aula mi sedetti vicino a una compagna che conoscevo già dalla materna.
        Le maestre ci raccomandarono che, se volevamo parlare con loro, bisognava alzare la mano. Non avvicinarsi mai alla cattedra, disse Laura, come se fossimo tutti dei subalterni.
        Io feci esattamente quello quando dovetti fare la mia prima domanda.
        A scuola non ero male, per tre anni non presi nessuna insufficienza.
        Solo che a volte durante le lezioni mi facevo i cazzi miei.
        Sognavo di guidare un treno. Forse perché andare dritto, senza dover scegliere, sembrava l’unica via possibile.
        Ero uno dei pochi che sapeva leggere e scrivere, e le maestre non mi odiavano.
        Rita, quella di italiano, era anziana. I miei compagni la prendevano per il culo, ma lei non si intimidiva. Aveva due coglioni.
        La mensa, a differenza della materna, faceva proprio cagare.
        Tutto era immangiabile, e io andavo avanti di pane e acqua, come i carcerati.
        Dovevo sperare che ci fosse il prosciutto, perché almeno quello non dovevano cucinarlo.
        Dopo pranzo andavamo in cortile a giocare a guardia e ladri.
        C’era un campo da calcio a 5, perfetto. Ma le maestre non ci facevano andare. Lo usavamo solo a fine anno per i tornei.
        La mia classe vinse due volte il torneo, una in seconda e una in quinta, con me in porta.
        Ogni mercoledì palestra. Con la prof di matematica.
        Mai capito perché non ci fosse una dannata insegnante di motoria.
        Giochiamo a “il gatto e il topo”, praticamente dovevi scappare da uno che poteva muoversi solo lateralmente.
        Se venivi toccato, diventavi una trappola per i topi, ma dovevi restare fermo.
        Se i topi ti toccavano, diventavano a loro volta delle trappole.
        Fui il primo fregato alla prima partita di “gatto e topo”. Un record.
        Una grande soddisfazione, credimi.
        Ma una volta, alla fine, vinsi.
        Tutti mi vennero addosso come se fossi un eroe, e io mi feci male alla testa.
        Come dire, vittoria non sempre è sinonimo di piacere.
        Io ero il quarto nell’elenco alfabetico.
        Volevo essere il primo, ma il 4 mi andava bene, in fondo sono nato il 4 luglio, quindi lo accettai volentieri.
        Anche alle elementari facevamo le gite, e io ero sempre davanti sul pullman con il solito braccialetto del cazzo, mentre i miei compagni erano dietro a divertirsi.
        Andavo bene, ma Marco prendeva solo 10. Io lo vedevo come un rivale. Lui manco se ne accorgeva, probabilmente.
        Non eravamo nemici, in realtà.
        Parlavamo poco, ma le figurine ce le scambiavamo come roba di contrabbando. Dietro i banchi, negli angoli, con lo stesso rispetto che si deve a un’arma carica. Non so perché fosse vietato dalle maestre, ma se ci scoprivano, le sequestravano.
        Io, però, il mio cazzo di album lo volevo vedere completo.
        Una volta a settimana facevamo religione, e ogni anno a Natale rifacevamo la recita della nascita di Gesù.
        Ogni fottuto anno, la stessa fottuta recita.
        Io facevo sempre la parte di un albergatore che diceva a Giuseppe che non c’era posto nel suo cazzo di hotel.
        E poi, ovviamente, dovevamo cantare.
        Cantare, che si aggiungeva all’elenco delle cose che mi facevano cagare, giusto accanto a ballare, disegnare, gli gnocchi e il catechismo.
        Così muovevo solo la bocca, senza far uscire una parola.
        In terza, però, iniziai a diventare più amichevole.
        Diventai amico dei tre “cattivi” della classe. La maestra diceva che mi facevo trascinare da loro, ma in realtà non era vero.
        Abbiamo iniziato a fare un po’ di stronzate, tanto che un giorno la maestra chiamò i nostri genitori all’uscita.
        C’era un compagno che usciva per mangiare (beato lui), e tornava solo per l’intervallo.
        Ovviamente lasciava la roba a scuola.
        Io e due miei compagni, durante la ricreazione, abbiamo preso le sue cose per fare non so cosa.
        Lui si arrabbiò e andò subito a dirlo alla maestra.
        Il mercoledì era (ed è) il mio giorno sfortunato. La prima insufficienza la presi di mercoledì, l’episodio di prima è successo di mercoledì, eccetera.
        Era una verifica di geometria. Nessuno ci aveva capito un cazzo. Io presi 5, e ci rimasi male. I miei genitori, ovviamente, si incazzarono. Ma anche Marco prese insufficiente, quindi la verifica era veramente difficile.
        I primi due anni facevamo inglese sempre con quella di matematica. L’inglese mi faceva schifo. Era come uno che ti dice “vieni” e poi si gira dall’altra parte. L’italiano almeno, se leggevi merda, era proprio merda.
        Poi, dalla terza in poi, arrivò la maestra Anna, che in quinta prese il posto di Rita come docente di italiano, quando quella andò in pensione.
        Anna ci interrogò sull’alfabeto, e io non feci una grande figura. Per pietà, mi fece rifare l’interrogazione la settimana successiva.
        In italiano, storia e geografia, invece, andavo molto bene.
        Una volta mi proposi di farmi interrogare apposta. Praticamente, la maestra Rita, ogni volta negli ultimi minuti di lezione, interrogava qualcuno. O ci estraeva, o lo faceva lei con le pagine del libro.
        Io mi proposi di sorteggiare. Aprii “casualmente” il libro a pagina 112.
        1+1+2 fa 4. Avevo messo un segno per andare di proposito all’interrogazione.
        Tornai a posto con un bel 10.
        In terza elementare iniziai a fare catechismo. Non ero molto entusiasta dell’idea, però volevo fare la comunione a tutti i costi. “Perché io non posso mangiare quel pezzo di pane e gli altri sì?” Questo era il mio unico obiettivo.
        Ovviamente il catechismo era ogni mercoledì. Ci andavo con un mio compagno di classe, il che rendeva le lezioni un po’ meno noiose. Eravamo obbligati ad andare a messa la domenica. Le catechiste dicevano: “Se la domenica non siete a messa, non potete fare la comunione il prossimo anno”.
        La più grande stronzata che abbia mai sentito. Nemmeno loro ci andavano.
        Conoscevo già bene quell’ambiente, perché durante l’estate partecipavo al centro estivo che si teneva nello stesso posto dove, durante l’anno, andavo a catechismo. Quindi, almeno all’inizio, mi sentivo abbastanza a mio agio. Il centro era sempre pieno di animatori e animatrici, quasi tutti adolescenti, poco più grandi di noi. Erano quelli che ci facevano giocare, cantare, ci organizzavano le giornate, e per noi erano un po’ come dei fratelli maggiori, anche se, a essere sincero, passavo più tempo a guardare le animatrici che ad ascoltarle.
        Poi ho iniziato a fare nuoto, alla piscina comunale. Ci andavo ogni sabato volentieri, soprattutto perché mi sentivo grande solo per il fatto di avere una borsa sportiva.
        Il primo giorno non sapevo che cazzo fare, quindi mi sono messo in un gruppo a caso, con l’istruttore che mi stava più simpatico. Meno male che ho scelto il gruppo dei “novizi”.
        Si nuotava poco, si giocava tanto, e ogni tanto ci facevano fare una specie di gara per vedere chi riusciva a rimanere più tempo sott’acqua senza scoppiare a ridere.
        Dopo un po’ mi spostarono in un altro gruppo, più “avanzato”, ma preferivo mille volte quello vecchio.
        Lì facevamo solo immersioni per prendere un cerchietto di plastica che l’istruttrice lanciava sott’acqua. Una roba che sembrava facilissima per tutti, tranne che per me.
        Scendevo in apnea, puntavo il cerchietto, ma o mi giravo a metà strada o mi usciva il fiato a metà e risalivo come un razzo. L’unica volta che lo presi, lo tirai su con così tanto entusiasmo che lo mollai a metà bracciata.
        Dopo due anni passati a inseguire cerchietti di plastica come un cane idiota al parco, mollai il nuoto. L’acqua non era il mio elemento. Forse non lo era nessuno.
        I miei mi iscrissero al gruppo scout della mia città. Lo fecero solo perché ci andava Marco.
        All’inizio mi trovai anche bene, principalmente perché non facevamo un cazzo. Ci incontravamo il sabato pomeriggio, si giocava, si chiacchierava, e ogni estate andavamo cinque giorni in montagna a dormire in tenda.
        Di quei cinque giorni non ho un gran ricordo. Il primo giorno mi cagai addosso, e da lì fu tutto un continuo. Anche durante le passeggiate nei boschi. Una volta dovetti pulirmi con una foglia. Di notte scendevo dal letto a castello per andare al cesso, ma faceva un rumore assurdo e i miei compagni si incazzavano (giustamente).
        “Oh Frank, ma riesci a stare fermo una volta tanto?”
        Io me ne fregavo. Volevo solo cagare in pace. In un bagno vero, con della carta vera, e non dovermi strusciare contro un albero come un orso in crisi esistenziale.
        Cagai così tanto che otturai il cesso. I capi dissero che era colpa mia perché non avevo tirato l’acqua, ma lo stronzo era davvero epico. Tipo roba da incorniciare. Alla fine non so come l’abbiano risolta, e forse è meglio così.
        Era la cosa più vicina all’avventura che avessi mai vissuto, anche se alla fine si trattava di lavare i piatti nel fiume e cercare di non addormentarsi durante le preghiere serali.
        Diciamo che la mia carriera da scout non fu proprio gloriosa: dopo due anni non ero nemmeno diventato vice capo della mia squadra. Marco invece, ovviamente, era il capo.
        Poi passai alla sezione degli esploratori, quelli “grandi”, ma scappai quasi subito. Era tutto diverso: era tutto troppo serio, troppo organizzato, troppo pieno di voglia di far bene. Troppo, insomma.
        Io volevo solo giocare a calcio coi sassi e mangiare pane e Nutella intorno al fuoco, mica costruire tavoli con le corde e i bastoni.
        Alla fine, a dieci anni, feci la comunione. Finalmente potevo mangiare quel mini cerchio di pane che sapeva di cartone. Non che fosse buono, ma almeno adesso ero “come gli altri”, e non dovevo più chiedermi perché loro sì e io no.
        Andammo a festeggiare in un ristorante, con tutti i parenti. Mi ricordo solo che c’erano troppe portate, troppa gente, e flash ovunque come fossi una celebrità di seconda mano.
        Quel giorno mi regalarono l’hoverboard, che in quegli anni era tipo il gadget più cool del pianeta. Io ne ero convinto, ma non imparai mai davvero ad andarci. Ogni volta che ci provavo facevo due metri, tremavo come un ubriaco al suo primo giorno di sobrietà, poi cadevo di lato con la grazia di un comodino in sciopero. L’hoverboard finì in garage, coperto di polvere. Sembrava un trofeo di una gara che non avevo mai vinto. Ogni tanto lo guardavo, salivo sopra e cadevo di nuovo. Un classico.
        </p>
  </div>
  <div class="capitolo" id="capitolo4">
    <h1>Capitolo 4</h1>
    <p>Non sono uno che ama svegliarsi presto, ma quando c’è da fare qualcosa (tranne andare a scuola), mi piace farlo. Sempre con i miei tempi. Ogni anno partivamo presto la mattina per andare al mare, così da arrivare verso mezzogiorno e non perdere la giornata.
        L’estate dopo la terza elementare, durante una vacanza al mare, conobbi un ragazzo di nome Riccardo. Era più grande. O forse più piccolo. Non lo so, non importa. Sembrava più spensierato di chiunque avessi mai incontrato. Lo incrociai mentre cercavo di fare amicizia nella zona della spiaggia. Lui stava giocando a pallone con altri ragazzi, ma fu molto simpatico e mi invitò a unirmi. All’inizio ero un po’ timido, ma era così socievole che in poco tempo diventammo amici. Riccardo mi insegnò a giocare a calcio senza prendersela troppo, facendomi ridere anche quando sbagliavo tutto. Quella vacanza fu una delle prime in cui mi sentii davvero libero, senza dover dimostrare nulla.
        Nel villaggio stavo sempre con lui, anche la sera se non uscivamo. Al bar c’era il calcetto e un tavolo da ping-pong, oppure passavamo le serate a giocare a nascondino tra i bungalow. Una volta portai Riccardo e i suoi amici a casa di conoscenti dei miei per vedere la partita. I miei si incazzarono, ma non tanto per il fatto che avevo portato gente, quanto perché non avevamo nemmeno chiesto il permesso di usare il salotto. Nonostante la tirata d'orecchie, fu una delle serate più divertenti della vacanza, e alla fine nessuno ci fece più caso.
        Non ricordo esattamente tutto quello che facevamo, ma ricordo che lui diceva sempre di aver partecipato a qualche torneo. “Ho fatto un torneo di corsa in acqua”, disse.
        Io risi. E non gli credetti nemmeno per un secondo. Pensavo fossero solo racconti esagerati.
        In spiaggia, ogni giorno, arrivava sempre qualche animatore a rompere: “Ehi, perché non vieni a costruire un castello di sabbia con noi?”. Io, come al solito, dicevo di no. Troppo entusiasti per i miei gusti. Anche se, a volte, non mi dispiacevano poi così tanto.
        Gli animatori (l’unica volta che non mi davano fastidio) organizzavano giochi giornalieri: chi vinceva riceveva un aperitivo gratis al bar del campeggio. Una volta, incredibilmente, vinsi. Niente di eccezionale, ma mi sentii abbastanza fiero da prendermi la mia meritata Coca-Cola e gustarmela come se fosse una medaglia olimpica.
        L’ultimo giorno, come sempre, piansi. Guardavo mio padre lavare i giochi con l’acqua salata, come a cancellare l’estate. Avevo ormai superato la paura dell’acqua e in mare ci restavo per ore. La mattina dopo, colazione veloce, cinque ore di viaggio e poi di nuovo a casa. Quella casa che, dopo due settimane, sembra sempre diversa appena ci rientri. E ancora oggi non ho capito perché.
        Era sempre la stessa, ma sembrava cambiata. Forse erano i giochi sparsi in giro, o forse il fatto che quella casa, così familiare, ora sembrava quasi estranea. Ogni volta mi chiedevo cosa mi fosse successo in quelle due settimane, e perché tutto sembrasse diverso quando tornavo.
        Mancavano due settimane all’inizio della scuola, e avevo ancora tutti i compiti delle vacanze da fare. In teoria avremmo dovuto farli al centro estivo, subito dopo pranzo, ma finivamo sempre a giocare a calcio balilla o a fare guerre di gavettoni. Quei pochi giorni in cui provavo a fare i compiti, c’era sempre una ragazza che mi aiutava, e io, pur di stare con lei, li facevo volentieri. Mi piaceva, e la ascoltavo senza mai stancarmi. A volte oggi la incontro ancora, ma lei non si ricorda di me. Il che è un po’ strano, visto che quei momenti per me sono ancora vividi.
        Quella stessa estate, al centro estivo, una volta a settimana ci portavano in piscina. Fu lì che scoprii l’esistenza degli scivoli acquatici. I miei mi portavano già in piscina, ma facevo solo quelli per bambini, perché avevo paura di tutto il resto. Al centro estivo, invece, cambiò tutto. Ci portarono in giro per tutti i parchi acquatici della zona: ognuno con uno scivolo diverso. “Questo è quello con l’imbuto”, “quest’altro è quello dritto che non finisce nemmeno in acqua”… un’infinità di scivoli che mi facevano venire l’acquolina in bocca.
        Finalmente, dopo averli provati, scoprii una cosa che non mi faceva paura: scivolare a tutta velocità. Ogni estate li supplicavo per tornare in un parco acquatico. Perché scivolare giù a tutta velocità era l’unico modo per sentirmi libero, senza pensare che tanto la piscina alla fine ti sputa sempre nello stesso cazzo di punto. E di solito, accettavano. Non potevo perdermi quel brivido, con l’acqua che mi sferzava in faccia.
        Mio padre, Piero, faceva il barista. Ogni mattina si svegliava presto, metteva la camicia stirata e andava al bar prima che il sole fosse alto. Sempre dietro al bancone, a servire caffè, cappuccini e brioche, e a chiacchierare con i clienti come se li conoscesse da una vita. Anche se non lo diceva spesso, quel lavoro gli piaceva. Gli piaceva rendere ogni caffè “il migliore della giornata”, un po’ come faceva con noi: sempre attento, sempre un passo avanti. Faceva battute in continuazione, ma sapeva anche essere serio quando serviva.
        Mia madre, Simona, cambiava spesso lavoro, ma a casa faceva tutto. E con tutto intendo davvero tutto: dalla lavatrice ai compiti, dalla spesa alla cena, dal cercare il telecomando al trovare le calze sparite nel nulla. Aveva una pazienza incredibile, anche se ogni tanto esplodeva. Quando la casa sembrava un campo di battaglia e noi facevamo finta di non sentire, bastava il suo grido con il mio nome per far scattare l’allarme. Ma poi si calmava con poco: una risata, uno “scusa” detto bene, o un piccolo gesto.
        Non avevamo tanti parenti vicini, a parte i miei nonni. La mia cugina preferita, Martina, abitava a più di mille chilometri. Ogni volta che ci vedevamo era una festa. Poi tornavo a casa, e mi sembrava di aver sognato tutto. Ma ero solo sveglio nel posto sbagliato. Studiava per diventare architetto, e quando si laureò andammo tutti a trovarla. Ricordo ancora la foto davanti all’università: lei in toga, e noi tutti vestiti bene come a una cerimonia importante.
        Poi c’erano i miei zii, Tiziana e Cristian. Più giovani dei miei genitori e senza figli. In un certo senso mi avevano “adottato”. Passavo un sacco di tempo con loro, soprattutto nei weekend o quando i miei avevano da fare. Mi portavano ovunque: al cinema, al centro commerciale, alle sagre. Mi riempivano di regali senza un motivo preciso. Per un po’ pensai fossero ricchi. Poi capii che erano solo generosi, e che ci tenevano davvero a me.
        Due anni dopo tornammo nello stesso villaggio dove avevo conosciuto Riccardo. Appena arrivati, chiedemmo alla reception se anche lui e la sua famiglia fossero tornati, ma ci dissero che non potevano darci quella informazione per motivi di privacy. Che stronzata. Se li conosciamo, perché non dovrebbero dircelo? Per fortuna, alla fine ci rivedemmo davvero. Eravamo cresciuti, un po’ cambiati forse, ma bastò poco per ritrovare la complicità di quella prima estate. Passammo un’altra settimana insieme, fatta di giornate in spiaggia, partite a calcio, risate fino a sera.
        Una notte, partecipammo anche allo spettacolo del villaggio. Ci fecero esibire verso la fine della serata, dopo che erano già saliti sul palco tutti i bambini più piccoli. Noi portammo uno sketch di palleggi con le racchette da ping-pong, durò circa tre minuti. Non era niente di che, ma per qualche motivo sembrava la cosa più figa del mondo. E poi, tra tutte le esibizioni, secondo me fu la migliore.
        Il problema di ogni estate è che prima o poi finisce.
        E quando finisce, l’estate ti lascia addosso la sabbia, il cloro secco sul costume e quella sensazione di dover tornare a fingere di essere persone normali.
        Io non lo ero mai stato. Ma alle medie avrei dovuto iniziare a far finta di esserlo.
        Le medie arrivarono come una doccia fredda. Ma senza acqua. Solo fredda.
        Nuovi professori, nuovi corridoi, nuovi coglioni da evitare.
        Cambiava tutto, ma la cosa peggiore era che dovevo cambiare anch’io. Solo che non avevo idea di cosa sarei dovuto diventare.
        Avevo appena compiuto undici anni e già puzzavo.
        Non in senso poetico. Puzzavo proprio. Sotto le ascelle, nei pensieri, nei silenzi.
        Crescere era come affondare piano in un mare che non ti vuole. E io già annaspavo.
        Manca poco alla fine della quinta, e non vedevo l’ora che finisse.
        Le elementari mi avevano fatto cagare dal primo all’ultimo giorno.
        L’ultimo anno, oltre alla solita recita — «Mi dispiace, ma in questa locanda non c’è posto per stanotte» — ci toccarono pure un paio di lezioni di danza. Una roba imbarazzante. Sembravo un manico di scopa con l’ansia da prestazione.
        L’ultimo giorno di scuola, le ragazze piangevano. Io no. A me non fregava un cazzo.
        All’uscita c’erano i genitori con dei palloncini con scritto sopra il nostro nome. Una scena da film demenziale. I miei, ovviamente, non c’erano.
        Arrivò mia zia con un palloncino blu, e sopra c’era scritto “Frank” col pennarello.
        Sembrava uno scherzo, ma era tutto vero.
        Avevo alte aspettative per le medie.
         Anche se avevo il terrore che le maestre avessero ragione: «Ogni giorno dovrete studiare interi capitoli per ogni materia».
        Stronzate. Quasi quanto quella della messa obbligatoria.
        </p>
  </div>
  <div class="capitolo" id="capitolo5">
    <h1>Capitolo 5</h1>
    <p>Il mio primo giorno di medie mi sono cagato addosso.
        Letteralmente.
        Non metaforicamente.
        Non nel senso di “avevo ansia”.
        No.
        Mi sono proprio cagato addosso.
        E da lì ho capito due cose: la dignità è sopravvalutata e che nessuno ti salva. Nemmeno se sei nuovo, nemmeno se hai undici anni, nemmeno se puzzi di merda.
        Alle medie non si arriva.
        Si precipita.
        Un giorno sei lì che ancora fai la recita del presepe, il giorno dopo ti trovi in classe con uno che ha già i baffi e puzza di sigaretta.
        Le medie erano come un carcere minorile, solo con più compiti e meno rispetto.
        Il primo giorno entrai con lo zaino nuovo, le scarpe pulite e quella speranza idiota che andasse tutto bene. Dopo dieci minuti, avevo già capito che mi ero illuso.
        Prima di andare in aula ci tennero un’ora in piedi, a sentire la preside sputare parole inutili nella sala conferenze. Un’ora di niente, e il mio stomaco iniziò a urlare. Mi piegavo, sudavo, e nessuno diceva un cazzo. Dovevo sedermi. Dovevo andare in bagno.
        Conoscevo un paio di facce, due venivano dalle elementari (uno era Marco, quindi la sfida poteva continuare). Il resto era gente nuova, ma avevano tutti la stessa espressione da prigionieri al primo giorno.
        Alla fine scappai in bagno. I cessi della scuola: porte rotte, puzza d’urina e carta igienica solo nei racconti degli insegnanti. Cagai come se il mondo stesse finendo. Poi mi accorsi che la carta non c’era davvero. E lì capii che l’inferno inizia così: con un culo sporco e nessuno a salvarti.
        Mi persi nei corridoi come un vecchio in ospedale. Mi recuperò una bidella col viso da lunedì mattina eterno, e mi riportò in aula come un pacco difettoso.
        Mi sedetti al mio banco, muto, sperando solo che nessuno mi chiedesse niente. Né compiti, né nome, né sogni.
        Alle medie ci misero davanti a nuove materie, come se crescere volesse dire solo aggiungere altra merda al mucchio. Arte, tecnologia, musica. Tutte inutili, tutte fatte con l’entusiasmo di chi lavora gratis.
        Arte la odiavo da sempre, lo sapete già perché. Disegnare era come sputare sangue su un foglio bianco.
        Tecnologia era peggio: un’ora a parlare di leve e carrucole con una professoressa che sembrava uscita da un’officina in sciopero.
        Musica? Dovevi portarti da casa più roba che per un trasloco, e poi suonavi il flauto come se stessi cercando di salvare un’anatra ferita.
        E come se non bastasse, oltre all’inglese che già mi faceva vomitare, ci diedero pure il francese. Non so se faceva più schifo la lingua o quella che ce la insegnava. Una specie di zombie con la erre moscia e l’alito di vendetta.
        Nessuno capiva un cazzo, io per primo. Ogni verifica era un massacro. Prendevo 4 fisso, come se fosse il mio numero di maglia.
        Mi abbassava la media, e mi incazzava, perché il resto andava bene. Sempre stato bravo, sempre stato coerente. Ma bastava una stronza in tailleur beige a rovinare tutto.
        Verso la fine del primo anno iniziai a uscire con i miei compagni. Fui l’ultima ruota del carro, il pezzo avanzato che aggiungi solo quando il gioco è fatto e non c’è più niente da perdere.
        In fondo, sono sempre arrivato tardi su tutto. Catechismo? Un anno dopo tutti gli altri. Scout? Idem. Solo che lì fui anche il primo a mollare, come a dire “ok, ho capito, non fa per me, fanculo”.
        L’ultimo del gruppo ad avere la Playstation. Quando ormai sapevano già tutti i trucchi e io stavo ancora a guardare il menù iniziale come un contadino che vede la televisione per la prima volta.
        Sempre fuori tempo. Mai un’entrata in scena, solo comparse in ritardo.
        Passavamo i pomeriggi in un parchetto, un posto di quelli che puzzano di ferraglia e urina secca. C’era un’attrazione gigante, una roba per arrampicarsi, come una ragnatela per bambini sfigati.
        Ci stavamo ore, anche senza farci niente. Solo a stare lì, che è già abbastanza quando hai tredici anni e la testa piena di niente.
        Dopo l’estate la chiusero. “Lavori in corso”, dissero. Oggi, anni dopo, ci stanno ancora lavorando. Il cantiere infinito di un parchetto di merda. Come le nostre vite: sempre in lavorazione, mai finite.
        Durante un intervallo, una mia compagna mi disse che le piacevo.
        Così, dal nulla, con la leggerezza di chi non ha ancora imparato che certe parole fanno casino.
        Io non ricambiavo.
        Non so nemmeno cosa dissi. Forse qualcosa di stupido, forse qualcosa di vero, forse solo silenzio.
        Ma una cosa la ricordo bene: potevo essere più garbato.
        Potevo non ferirla.
        Ma a quell’età non sai ancora che anche il rifiuto può essere educato.
        Credi solo di dover sopravvivere, come se ogni emozione fosse una minaccia.
        E così rispondi male, ti chiudi, fai finta di niente.
        Poi cresci e capisci che bastava un sorriso.
        Uno solo.
        E invece ti porti dietro anche quello come un’altra piccola colpa da mettere sul comodino.
        Alle medie si studiava poco. Giusto quel tanto da strappare il 7 e far contenti tutti: i prof, i genitori, pure noi stessi, che bastava non essere bocciati per sentirci vincenti.
        Poi arrivò il covid. Tutti a casa, chiusi dentro come topi da laboratorio. Io seguivo le lezioni col tablet di mia madre, con la batteria che durava meno della mia pazienza.
        Anche lì, fui l’ultimo a prendere un PC da gaming. Quando ormai le lezioni erano finite e i miei amici stavano già costruendo server su Minecraft, io ancora cercavo il tasto per accendere lo schermo.
        Sempre l’ultimo. Sempre fuori tempo massimo.
        L’ultimo giorno di scuola, da casa, la prof di inglese ci chiese se fosse meglio andare a scuola o seguire le lezioni da casa.
        Tutti, uno dopo l’altro, dissero che preferivano andare a scuola. Tutti. Tranne me.
        Io dissi la verità.
        Secondo me stavano mentendo. Volevano sembrare nostalgici, maturi, sociali. Ma in realtà a nessuno fregava un cazzo di tornare tra banchi che puzzavano di umidità e ragazzi che parlavano solo per sentirsi vivi.
        Io no. Io non dissi niente di figo, solo la verità.
        Mi faceva schifo svegliarmi presto, e con la didattica a distanza bastava aprire gli occhi alle 7:55, pisciare in fretta, e alle 8:00 ero già online. Senza scarpe, senza zaino, senza dover fingere di essere sveglio.
        La scuola da casa faceva schifo, ma almeno lo faceva dal divano. E questo, a quell’età, conta più di tutto.
        Prima del covid ci portarono in gita in montagna.
        Più che una gita, fu un massacro organizzato.
        Camminammo per ore, sempre in salita, sempre con quelle cazzo di scale scavate nella roccia, come se ci stessimo preparando per l’inferno.
        E pioveva. Una pioggia fine, bastarda, che non ti lava né ti rinfresca. Ti fa solo sentire ancora più idiota.
        Sul pullman stavo davanti, come sempre, col solito braccialetto anti-nausea stretto sul polso.
        Dicevano che aiutava. A me sembrava solo un chiodo infilato nella vena.
        Avevo la nausea già dopo mezz’ora. Al ritorno pure peggio. Mi venne voglia di vomitare, ma resistetti.
        Dopo essermi cagato addosso il primo giorno di medie, sapevo bene che certe figure di merda non vanno ripetute.
        Una basta per una carriera intera.
        L’ultima volta che passai davanti al parchetto, l’attrazione non c’era più.
        Al suo posto, un recinto vuoto e un cartello: “lavori in corso”.
        Come se davvero ci fosse qualcosa da sistemare.
        E mi ci riconobbi.
        Anche io ero così.
        Un progetto a metà, con troppa ruggine e pochi operai.</p>
  </div>
  <div class="capitolo" id="capitolo6">
    <h1>Capitolo 6</h1>
    <p>Tornare a casa dei miei nonni era come entrare in una cartolina vecchia che puzzava di minestra riscaldata e morte lenta.
        Ogni angolo aveva la memoria di qualcosa che non volevo ricordare. Il corridoio stretto, la moquette sporca di anni e silenzi, il divano che sembrava più una trappola che un posto dove sedersi.
        Mia nonna mi salutava sempre con la stessa frase: “Sei dimagrito.”
        Io invece mi sentivo gonfio di tristezza e tagliatelle.
        Lei era il tipo di donna che cucinava per sei anche se eravamo in due. Diceva che era “per non avanzare nulla”, e poi finiva a congelare tutto. A me sembrava solo un modo lento e ordinato di prepararsi all’addio.
        Mio nonno non parlava quasi mai. Guardava la TV a volume 90, diceva solo “eh” e ogni tanto rideva per cose che nessuno capiva.
        Un giorno gli chiesi perché non mi raccontava mai niente.
        Mi disse: “Perché tanto poi te lo dimentichi.”
        Aveva ragione.
        Con lui ci giocavo a scopa. A cinque anni.
        Il mio primo approccio alla ludopatia.
        Mi insegnava le regole come se stessimo decidendo le sorti dell’umanità, e ogni volta che vincevo, lui mi diceva: “Hai barato.”
        Ma lo diceva col sorriso storto di chi sapeva perdere solo per amore.
        O forse sapeva perdere e basta.
        Una volta caddi dalla cyclette. Quella vecchia, anni ’80, parcheggiata in salotto come un mobile fallito.
        Ci salii sopra da solo, convinto di essere grande, poi mollai i pedali e andai giù come un cretino.
        Spaccai la fronte sul pavimento. Mia nonna urlò come se fosse scoppiata una guerra, e io piangevo più per il casino che per il male.
        Da quel giorno non ho più toccato una cyclette. Né da fermo né in palestra.
        Forse era un segno.
        Che lo sport, come la felicità, fa male se ci credi troppo.
        Una volta mi ricordo che chiusi mia nonna in balcone.
        Volevo farle uno scherzo, niente di che, giusto tenerla lì per due o tre minuti, tanto da farla sbuffare un po’. Ma poi ci mettemmo a giocare a scopa con mio nonno e me ne dimenticai completamente. Il tempo passava, io mi perdevo nelle carte e nelle risate del vecchio, tutto andava bene finché non sentii quel bussare. Leggero all’inizio, poi sempre più insistente, come se il vetro fosse il confine tra la mia leggerezza e la sua realtà.
        E fu allora che mi resi conto della stronzata che avevo fatto. Non più scherzo, ma un errore che sentivo in fondo allo stomaco, come un pugno. Non ci dissi nulla, ma nel suo sguardo c’era tutta la storia del mondo, il silenzio di chi ti perdona senza dirlo, e senza dimenticarlo.
        Gli altri miei nonni andavano in vacanza due settimane all'anno. I miei materni, invece, non si spostavano mai. Così, io e mio padre andavamo da loro, a casa dei nonni paterni, per annaffiare le piante. Mi sedevo sul divano e accendevo il ventilatore, quel suono monotono che riempiva la stanza.
        Da piccolo mi piacevano i ventilatori. Mi piaceva vedere le pale girare, non so perché, ma c'era qualcosa in quel movimento lento, costante, che mi dava un senso di pace. Non pensavo, mi limitavo a guardare. Mi piacevano anche altre cose strane: i semafori, quegli stop-and-go che sembravano quasi una danza, gli autobus, con il loro andirivieni, e i camini, che sputavano fumo come se avessero un cuore che batteva forte.
        Cose che non avevano davvero importanza, ma che io collezionavo, le tenevo strette come se fossero segreti che nessun adulto avrebbe mai capito.
        Su una mensola c’era una foto. Mostrava le mie nonne insieme a una bambina che avevano conosciuto al mare, una di quelle ragazzine con i capelli biondi e l'aria spensierata.
        E io guardavo quella foto e sentivo una fitta al cuore.
        Non perché fossi cattivo, ma perché ero geloso. Geloso di quella bambina che non avevo mai visto, ma che in qualche modo si era guadagnata un posto lì, sulla mensola, tra le mie nonne, tra le cose che appartenevano solo a me. E io ero l’unico nipote che avevano, l'unico che avrebbe dovuto essere al centro di tutto, ma quella foto mi ricordava che non ero più l’unico, che esisteva qualcun altro che aveva catturato la loro attenzione.
        Mi chiedevo chi fosse, quella bambina. Mi sembrava strano, strano che loro avessero potuto sorridere così tanto con lei, come se non fosse mai successo con me. Era una cosa che non avevo mai capito, ma la gelosia mi scivolava dentro come sabbia in una clessidra, lenta ma inesorabile.
        Non gliel'ho mai detto. Mi limitavo a guardare quella foto e a chiedermi se, un giorno, qualcun altro avrebbe occupato quel posto sulla mensola. Magari un’altra bambina, magari un altro nipote. E io avrei continuato a guardare, sempre lì, con quel nodo in gola che non se ne andava mai.
        Ero geloso anche verso i miei genitori.
        Mi faceva cagare l’idea di avere un fratello. Più piccolo o più grande, non faceva differenza.
        L’idea che ci fosse qualcun altro a dividere l’attenzione, lo spazio, l’aria, mi faceva impazzire.
        Poi crescendo ho scoperto che forse non sarebbe stato così male. Forse.
        Ma da bambino volevo essere l’unico, l’irripetibile, il protagonista assoluto anche quando non succedeva un cazzo.
        Ero geloso di tutto.
        Mi dava fastidio che una mia maestra, una qualsiasi, potesse insegnare anche ad altri.
        Mi sembrava una specie di tradimento. Come se il sapere dovesse esistere solo per me.
        Volevo essere al centro del mondo. Anche se quel mondo era piccolo, fatto di quaderni a quadretti e finestre con la tapparella rotta.
        Volevo che tutto girasse intorno a me.
        E quando non succedeva, mi sentivo fuori fuoco.
        Una comparsa nel film che avevo scritto solo per me.
        Da piccolo leggevo poco.
        Non perché non mi piacesse, ma perché preferivo fare cose strane.
        Cose non da bambini.
        Un giorno passai ore in balcone a contare le macchine che scendevano nel garage.
        Non c’era un motivo. Solo che mi sembrava importante sapere quante ne sarebbero passate.
        Un altro giorno mi misi a disegnare le cartine di città inventate da me.
        Usavo nomi veri per le vie, piazze immaginarie con fontane che non esistevano.
        E venivano pure bene.
        Grandi al punto giusto, credibili. Realistiche come i sogni che nessuno ti chiede.
        Le tenevo tutte in una cartellina, orgoglioso come se valessero qualcosa.
        Poi, un giorno qualsiasi, le buttai via.
        Senza pensarci troppo.
        Come si fa con le cose che ci hanno tenuto vivi, ma non sappiamo più dove mettere.
        I miei nonni una volta mi regalarono una specie di lavagna.
        C’erano le lettere da attaccare sopra, tipo un alfabeto in plastica per idioti felici.
        Fu con quella che imparai a leggere e scrivere.
        O almeno così mi hanno raccontato, perché non ricordo di averla usata tanto.
        A casa loro organizzavo tornei di basket.
        Tutte le squadre ero io. Io contro me stesso.
        Vincevo sempre, perdevo sempre. Era perfetto.
        Altre volte mi fingevo una spia.
        Mi nascondevo dietro le porte, sotto il tavolo, dietro la tenda, e li osservavo di nascosto.
        Mi piaceva pensare di sapere cose che loro non sapevano.
        Anche se non succedeva mai un cazzo.
        Mi bastava stare lì.
        A guardarli.
        Come se fossero i protagonisti di un film che non avrei mai più rivisto.
        A casa non giocavo con le macchinine come tutti gli altri.
        Troppo banale.
        Mi sembrava una roba da catalogo di giocattoli, senza anima.
        A me piaceva costruire.
        Costruivo torri, grattacieli, castelli, qualsiasi cosa andasse verso l’alto.
        Sempre verso l’alto.
        E sempre troppo in alto.
        Poi crollavano.
        Sempre.
        E il rumore del crollo era puntuale come la bestemmia dei miei genitori.
        Una sinfonia perfetta: crash e poi “porca troia Frank!”.
        A volte mi sembrava quasi una forma d’arte.
        Avevo una vicina quasi della mia età e scendevo spesso a giocare con lei. Prima giocavamo a calcio, poi a basket, e alla fine si fece comprare un canestro professionale. Per fare canestro ci vollero almeno 25 tiri, forse anche di più. Era troppo alto, quasi come le mie torri, ma mi ricordo che quando finalmente ci riuscì, rimasi soddisfatto.
        E così, dopo ogni tiro mancato, dopo ogni crollo di torri e ogni "porca troia Frank", alla fine ce l'ho fatta. E quella piccola soddisfazione, quel canestro finalmente riuscito, mi rimase dentro come una risata silenziosa che nessuno avrebbe mai sentito. Non cambiò nulla. Non c’erano applausi, non c’erano festeggiamenti, ma io sapevo che avevo vinto qualcosa, anche se era solo un cazzo di canestro in un cortile polveroso.
        E mi resi conto che la vita, quella vera, era fatta di piccole vittorie. Tiri sbagliati e torri che crollano. Ma per un attimo, appena prima che tutto vada a puttane, ci si sente come se avessimo davvero fatto qualcosa. E basta.
        </p>
  </div>
  <div class="capitolo" id="capitolo7">
    <h1>Capitolo 7</h1>
    <p>Una volta, in terza elementare, andammo in gita in un museo. Solito viaggio davanti sul pullman, solito braccialetto del cazzo mentre gli altri dietro a ridere, scambiarsi figurine e mangiare patatine come se fosse Capodanno. Appena scesi, ci accolse una puzza di merda. Non quella metaforica, proprio merda vera. Tipo stalla, o fogna rotta. Non lo so, ma mi entrò nei polmoni e nel cervello. E poi ci misero in cerchio, come fossimo a una seduta di autocoscienza. Io, all’improvviso, vidi nero. Svenni
        Caddi in avanti e mi ruppi il dente davanti. Mi portarono in ospedale per una notte. E stranamente, non mi dispiacque affatto. L’idea di dormire fuori casa mi elettrizzava. Scoprii che in ospedale ci sono le stanze e sembrava di essere in un albergo.
        Se chiudevi un occhio e ignoravi le flebo, l’odore di disinfettante e la vecchia che russava nella stanza accanto. Fingere che fosse un hotel mi fece passare la paura. Quando sei piccolo, a volte basta immaginare
        Il giorno dopo venne la direttrice del museo. Si scusò con i miei, che nel frattempo erano arrivati di corsa con la faccia da “ma che cazzo è successo stavolta?”, e mi disse che potevo tornare in quel museo tutte le volte che volevo, gratis. Non ci tornammo mai. Ma dentro di me pensai: “che classe!”
        Mi riattaccarono il dente. Storto, naturalmente. Il mio sorriso da bambino si trasformò in quello di un personaggio secondario di un film di Tim Burton. Però ormai era mio. E intanto, i dentisti scoprirono anche delle carie. Perché ovviamente non bastava il trauma, serviva pure una terapia.
        Così cominciai a frequentare due dentisti diversi. Il primo mi stava sul cazzo: alto, con i capelli lunghi. Sembrava uno che invece di curarti ti fa un discorso sulle energie dentali. L’altra invece era giovane, carina e parlava piano. Non curava i denti, ti coccolava l’autostima. Andare da lei era quasi un appuntamento. Ci andavo volentieri, anche se sapevo che alla fine avrebbe comunque affondato l’ago dell’anestesia nella gengiva come un paletto nel cuore.
        Nell’estate dopo la terza elementare (quella dove conobbi Riccardo) mi venne la prima crisi epilettica. Di notte.
        Io non mi accorsi di nulla, fu tutto molto veloce. Un blackout totale, e la mattina dopo c’erano solo facce preoccupate e discorsi a metà. Pensavo non fosse un problema grave, tanto se arrivavano solo di notte, chi se ne frega. Non me ne rendevo conto, non mi facevano male, non mi lasciavano nulla. Solo qualche graffio mentale che non sapevo leggere.
        Iniziai un percorso con dei neurologi. Ogni tanto una visita nuova: elettrocardiogramma, elettroencefalogramma, risonanza magnetica, test cognitivi, analisi del sangue, questionari pieni di domande assurde tipo “ti capita di sentire rumori inesistenti?” oppure “hai mai pensato di suicidarti?”
        Una volta, in ospedale, rimasi chiuso in bagno.
        La porta non si apriva più, bloccata.
        Dopo un po’ sentii mia madre fuori che tentava di girare la maniglia:
        “Frank, tutto ok?”
        “No, sta cazzo di porta non si apre!”
        E niente, chiamarono il fabbro dell’ospedale.
        Sì, perché l’ospedale aveva pure un fabbro.
        E alla fine spaccarono la porta.
        Come se avessi tentato la fuga da Alcatraz.
        
        Dovetti iniziare una terapia: una pastiglia ogni sera. La odiavo. O meglio, la dimenticavo. Sempre. E ogni mattina mia madre, puntuale come un allarme antincendio, urlava dalla cucina:
        “Frank, che cazzo, la pastiglia!”
        Non ne parlai con nessuno. Nessun mio amico lo sapeva. Nemmeno i miei nonni.
        Ma a me non pesava. Solo due volte le crisi arrivarono di giorno. Il resto era come se niente fosse. Una specie di malattia invisibile, silenziosa.
        Non ero il tipo da “perché proprio a me?”.
        Non mi è mai fregato niente della sfiga. O ti arriva o non ti arriva, ma non si ferma certo per chiederti il permesso.
        L’unica cosa che mi faceva davvero girare i coglioni era che per un sacco di anni fui costretto a dormire nel lettone con mia madre. Dovevamo tenere il conto: quante crisi avevo avuto, quante notti tranquille, quanti movimenti strani. Ogni mese, una tabella da compilare.
        Io volevo solo dormire per i cazzi miei. Invece ero lì, tutte le notti, a dividere cuscini, sogni e sbuffi.
        Mi sembrava di non avere più nemmeno lo spazio per girarsi.
        Non la mia stanza. Non il mio letto.
        Solo un corpo da sorvegliare.
        Mia madre fu convinta per mesi che lo svenimento in gita fosse stata una crisi epilettica.
        I dottori le dissero di no. E secondo me avevano ragione.
        Anche perché, fino a prova contraria, l’epilessia “debole” non ti fa svenire. Non ti fa cadere come un sacco vuoto nel mezzo di un museo.
        E io fui fortunato: beccai la versione buona. Niente convulsioni, niente occhi al cielo, niente terra in bocca. Solo una pallina nel cervello.
        Quando me lo dissero — “una piccola formazione, nulla di grave” — mi venne da vomitare.
        Non avevo paura delle visite. Subivo tutto.
        Elettrodi, aghi, lucine negli occhi, rumori metallici, domande idiote.
        I dottori dicevano sempre che ero bravissimo. Ma la verità è che non volevo rompere i coglioni. Più stavo zitto, prima finiva.
        Una volta un medico, durante una visita — non ricordo neanche quale — continuava a spiegare ad alta voce ogni cosa che faceva. Tipo telecronaca.
        A un certo punto gli dissi:
        “Senti, puoi fare quello che devi fare senza parlare?”
        Tra dentisti e neurologi, ogni settimana avevo qualcosa.
        Una visita, una terapia, un controllo.
        E in tutto questo, io ero contento.
        Perché voleva dire entrare dopo a scuola, o uscire prima.
        O saltarla del tutto.
        E non c’era niente che mi facesse sentire più libero che girare per ospedali mentre gli altri facevano storia o matematica.
        Una libertà strana. Ma pur sempre libertà.
        Non dissi nulla ai miei amici.
        Non per vergogna, ma perché tanto non gliene sarebbe fregato un cazzo.
        E i miei, al contrario, non dissero nulla alla famiglia.
        Temevano l’assedio: telefonate, messaggi, domande sceme, drammi esagerati.
        Il classico copione del “oddio, ma come stai?”, recitato da gente che non ti chiede mai niente, tranne quando sente puzza di tragedia.
        Avevano paura che tutto quel casino avrebbe fatto venire l’epilessia anche a loro.
        E io li capivo.
        Alla fine battevo solo i denti mentre dormivo nel lettone.
        Niente sangue, niente ambulanza. Solo un rumore notturno e mia madre che si girava per controllare se stavo ancora respirando.
        Dopo tre anni iniziai una specie di percorso psicologico.
        Non con uno psicologo vero, ma con un dottorando. Uno di quelli che stanno a metà tra lo studente e il dottore, con la faccia da “non so ancora bene cosa sto facendo, ma ci provo”.
        La prima volta che lo vidi stava facendo da assistente alla neurologa dell’ospedale.
        Non disse quasi niente. Ma a un certo punto mi chiese:
        “Anche tu sei uno scout?”
        Non ho idea di come fosse saltato fuori l’argomento. Forse lo avevo accennato in una delle solite conversazioni casuali da corridoio.
        E io pensai: cazzo, proprio quella?
        Proprio la cosa di cui andavo meno fiero.
        Lui studiava per diventare neurologo, lavorava in ospedale, era stato uno scout, era sposato, aveva due gatti.
        Eppure ogni giovedì riusciva a ritagliarsi due ore per me.
        Per parlare.
        Io accettai.
        Perché era gratis.
        I miei, come al solito, non capirono un cazzo di quello che stavo andando a fare.
        Così mi prepararono una lista di domande da fare, manco fossi il loro portavoce in guerra.
        Domande sull’operazione che mi avevano accennato — quella a cui io ero già fermamente contrario.
        Praticamente dovevano aprirmi la testa sul lato destro e togliere quella cazzo di pallina.
        Oltre a farmi venire il voltastomaco, ci rimasi male per una questione più pratica: significava rasare i capelli a zero.
        E io ci avevo messo mesi a farli crescere.
        Mi sembravano importanti. Anche se, riguardando le foto, sembravo un cantante indie ubriaco.
        Arrivai lì con tutta la mia lista e cominciai a sparare domande:
        Come funziona l’intervento?
        Quanti giorni dovrei passare in ospedale?
        Serve la terapia intensiva?
        Serve il casco da astronauta?
        Lui sapeva meno di me sull’argomento.
        E mi disse, con una calma disarmante:
        “Guarda che questi incontri servono per parlare di te. E puoi decidere tu di cosa parlare.”
        Stranamente, mi trovai bene.
        A volte parlavamo per due ore filate.
        Altre volte restavamo in silenzio per minuti, perché non sapevo che cazzo dire.
        Ma la cosa bella era proprio quella: con lui potevo dire tutto.
        Anche restare zitto.
        La prima volta non sapevo se dargli del “lei” o del “tu”.
        E quindi evitai domande troppo personali. Poi, a un certo punto, pensai:
        “Vabbè, fanculo, glielo chiedo.”
        E anche lì mi disse che potevo scegliere io.
        Tutto era deciso da me.
        Per una volta.
        </p>
  </div>
  <div class="capitolo" id="capitolo8">
    <h1>Capitolo 8</h1>
    <p>Alla fine mi piegai.
        Accettai l’idea dell’operazione.
        Come se davvero la decisione finale spettasse a me.
        Verso la fine della seconda media mi chiamarono dall’ospedale. Quello grosso, quello dove ti senti minuscolo anche se hai solo un’unghia incarnita. Il tipo di ospedale che sembra una città a sé: padiglioni infiniti, ascensori che non portano mai dove devono, infermieri che corrono, odore di disinfettante e attese eterne. C’era anche una chiesa interna, il che ti dava già l’idea di quanto potesse andare male.
        “Per fortuna”  (lo dico tra virgolette grosse come i miei coglioni in quel periodo) i miei avevano un’amica che aveva la mia stessa malattia e si era già operata lì.
        Era rimasta in contatto con la dottoressa. Le parlò di me. E boom: corsia preferenziale.
        Trascorsi quasi due settimane in ospedale. Ma mi operarono dopo due giorni.
        Non avevo paura dell’intervento.
        Avevo paura solo dell’anestesia.
        Dell’idea di spegnermi, di non svegliarmi più, di perdere pezzi.
        E invece mi svegliai. Dopo “solo” sedici ore.
        In terapia intensiva. Rincoglionito come un neonato ubriaco.
        Con una fame della madonna.
        I dottori si avvicinarono e iniziarono a farmi domande del cazzo, tipo: “Cos’è una chiave?”
        “A cosa serve?”
        Io risposi. Bene, mi pare.
        Poi buio.
        Non ricordo nulla. Mi ritrovai in stanza. A fare un cazzo.
        Nei giorni successivi non avevo voglia di mangiare.
        Ma me lo imponevo.
        Perché se non mangiavi ti infilavano qualche schifezza direttamente nella flebo.
        E io quella merda liquida non la volevo vedere neanche da lontano.
        L’idea di stare giorni con un ago nel braccio mi faceva prudere l’anima.
        E poi c’era il catetere.
        Sì, proprio lì.
        Preferisco non sapere come l’hanno infilato.
        So solo che, quando me l’hanno tolto, mi sono sentito…vabbè, questa ve la risparmio.
        Nonostante fossi sopravvissuto all’intervento, per un anno e mezzo continuai ad andare ogni giovedì pomeriggio dal dottore scout.
        Mi ricordo che a volte ci andavo scazzato, ma non per lui, era perché avevo perso alla PlayStation e mi giravano i coglioni.
        I miei pensavano che ci andassi controvoglia, ma in realtà quelle due ore volavano via come una bottiglia di whisky tra amici. Solo che al posto del whisky c’erano le parole. E a volte anche i silenzi.
        Ma il bello doveva ancora venire.
        Nel frattempo, avevo dovuto raccontare tutto ai miei amici.
        Due o tre settimane di assenza non passano inosservate, e quindi la sparai.
        Ma tanto avevo ragione: non gliene fregava un cazzo.
        E anche i miei, alla fine, dovettero dirlo ai nonni e ai parenti. Se la sbrigarono loro. Io non volevo avere niente a che fare con tutta quella roba.
        Al rientro a scuola successe una cosa strana: le ragazze mi accolsero come un sex symbol.
        Io ne rimasi stranito.
        Mi sentivo solo un coglione con un cappellino. Altro che fascino da reduce.
        Poco dopo, un collega di mia madre trovò in una mansarda, di quelle abitate da vecchi figli di puttana che pensano che i gatti siano ratti col pelo morbido, una gatta con tre cuccioli.
        Per salvarli, se li portò a casa.
        Il cucciolo maschio lo propose ai miei genitori.
        In tempi normali l’avrebbero mandato a fanculo.
        Ma ci pensarono su.
        Era stato trovato il 24 aprile, il giorno prima del giorno della Liberazione.
        Era stato il primo a essere “liberato”.
        E così lo chiamarono Free.
        Me lo consegnarono dentro una scatola delle cuffie della PlayStation, dopo un sabato passato da loro.
        Pensate che ci andai controvoglia, perché quella sera c’era la finale di Champions League.
        Decisi di tenere quel nome.
        Free.
        Perché ci stava.
        Il mio intervento era stata una liberazione. Una liberazione da quella pallina bastarda nel cervello.
        E ora, Free, le palline che non gli piacciono le lancia dal balcone.
        Mio padre insisteva per cambiargli nome, perché pizzica la “r” e dire “Free” per lui è una fatica.
        Mia madre invece sclerava già dal primo giorno, quando lui si infilò sotto il divano e ci restò per ore.
        Ora è la cosa più importante della loro vita.
        Ma stavolta non sono geloso.
        Quindi tornai a scuola, a uscire, a giocare.
        Come un normale.
        Con una pallina in meno e un gatto in più.
        Prima dell’operazione mi fecero fare la cresima.
        La vidi tipo così: “vabbè, se va male, almeno è cresimato.”
        Una specie di assicurazione divina, giusto per non lasciare buchi in paradiso.
        Io ero contento per un altro motivo: finalmente il mercoledì ero libero.
        Niente più catechismo.
        Già solo quello mi sembrava una resurrezione.
        La cresima non la feci nemmeno nella “mia” parrocchia.
        Mi spedirono in un’altra, sempre nella mia città, che mi ha sempre fatto cagare.
        Non so nemmeno spiegare il perché, ma preferivo la mia chiesa, quella dove almeno conoscevo le crepe sui muri e l’odore della muffa.
        Alla fine, cambiava poco.
        Tanto anche lì la religione era una recita.
        Solo che almeno durante la comunione ti davano quel cazzo di dischetto bianco, alla cresima manco quello.
        Solo pacche sulle spalle (che il mio padrino si è dimenticato di fare) e fotografie da incorniciare nel salotto di chi ancora ci credeva.
        C’era una suora che mi aveva preso a cuore.
        Mi conosceva fin da quando ero piccolo, quando ancora avevo più capelli che pensieri.
        Tornata nel suo paese, disse a mia madre che aveva fatto organizzare una messa in mio nome.
        Per pregare che l’operazione andasse bene.
        Ora, non so quanto sia bello, davvero.
        Perché di solito le messe le senti nominare per quelli che sono già andati, mica per quelli che stanno ancora giocando a FIFA.
        Però, lo ammetto, rimasi contento.
        Sapere che in Polonia c'era stata una messa dedicata a "Frank" mi fece sorridere.
        Anche se, a pensarci, suonava un po’ come un brindisi anticipato.
        O un funerale con il finale a sorpresa.
        Alla fine, ridendo e scherzando, lo sapevo che quell’operazione era una stronzata.
        Per i dottori più che altro.
        Mi dissero che era una cosa di routine, una passeggiata chirurgica.
        Non so se per rassicurarmi o perché ci credevano davvero.
        Io ci credetti.
        Anche perché, ormai, tra tutte le visite che avevo fatto, almeno con quella me la toglievo dalle palle.
        Quello che non sapevo era che quell’estate sarebbe stata la migliore della mia vita.
        Feci un sacco di vacanze.
        Uscivo tutti i giorni.
        Andavamo al parchetto della mia città (quello che poi chiusero, chissà per quale cazzo di motivo) e poi, dopo ore di niente e di tutto, si andava a prenderci una Pepsi a trenta centesimi al supermercato vicino.
        Era una vita semplice.
        E proprio per questo era perfetta.
        Quell’estate scoprii anche l’alcol.
        All’inizio, lo ammetto, assaggiai la birra solo per fare il figo davanti agli adulti.
        Facevo il gesto di bere come se stessi maneggiando una bomba nucleare.
        Poi, sorpresa delle sorprese: mi piacque davvero.
        Così, in una delle tante vacanze (quella senza i miei genitori, solo con i miei zii) iniziai a berla a quintalate.
        O almeno, per modo di dire.
        Probabilmente neanche mezzo bicchiere.
        Avevo dodici anni e già avevo superato la fase del:
        "La bevo così gli altri pensano che sono grande anch’io."
        La bevevo perché mi piaceva.
        E perché mi sembrava di essere già mezzo uomo.
        </p>
  </div>
  <div class="capitolo" id="capitolo9">
    <h1>Capitolo 9</h1>
    <p>Iniziai la terza media con i compiti delle vacanze fatti a metà e il mio PC portatile rotto.
        Un mio amico, genio del male, lo aveva maneggiato come una fisarmonica.
        Lo apriva e chiudeva venti volte di fila, finché a un certo punto: “CRACK”.
        Si spezzò praticamente a metà.
        E lui, come se fosse tutto normale, mi dette dieci euro come cauzione.
        Il problema, ora, era dirlo a mia madre.
        Così mi inventai la scena: finsi di aprire il portatile per farle vedere un compito di inglese e poi, con la miglior faccia di cazzo del mondo:
        “Oh no, mamma, che cazzo è successo?!”
        Come sempre, alle medie studiavo poco.
        E le solite materie del cazzo mi abbassavano la media:
        4 fisso in francese, 4 in musica, 4 in disegno.
        Costanti come una bottiglia di Jack Daniel’s sul tavolo di un alcolizzato.
        Presi anche qualche nota.
        La più bella fu:
        “L’alunno gioca a calcio durante la lezione.”
        Io e il mio compagno di banco avevamo costruito un campo improvvisato: una palla di carta e come porta la sedia.
        Bisognava far passare la palla sotto senza farci beccare.
        Spoiler: ci beccarono.
        E ovviamente non dissi niente ai miei.
        Non perché avessi paura, ma perché spiegare quella roba sarebbe stato più difficile che passare francese.
        Quando poi giocammo a calcio per davvero, nel torneo scolastico, fu una catastrofe.
        Ero in porta.
        Presi un gol sotto le gambe.
        La mia classe uscì al primo turno.
        Una figura di merda epocale.
        Mi sembrava quasi di sentirlo, il suono del pallone che passava tra le mie ginocchia: un fischio secco, tipo la dignità che se ne va.
        Una volta presi un 5 in un’interrogazione di italiano “a sorpresa”.
        In realtà non era nemmeno a sorpresa.
        Ero io che non avevo studiato un cazzo, come sempre.
        Però non fu un disastro. Me la cavai.
        Ma alla professoressa non bastava.
        Lei voleva il capolavoro, e io le avevo portato giusto una bozza scarabocchiata.
        Avevamo anche una professoressa di arte.
        Strana forte.
        Interrogava ogni settimana, puntuale come una tassa, e ogni maledetto mercoledì (il mio giorno sfigato) spuntava un fedele 5,5 sul registro.
        Una volta si mise quasi a piangere.
        Non perché stesse male, ma perché nessuno la cagava.
        E al posto di farsi un esame di coscienza, se la prese con noi.
        Chiaro.
        Mi mise due note. O forse tre.
        Una perché arrivai in ritardo (che, secondo lei, non bastava segnalare come facevano tutti).
        Una perché dormivo (giuro che stavo solo riposando gli occhi).
        E una perché suggerii a una compagna durante una verifica.
        Tre cagate.
        Una più inutile dell’altra.
        Pretendeva anche che, ogni volta che la vedevamo, portassimo gli schemi della lezione precedente stampati.
        E così ogni mercoledì mattina, alle 7:30, passavo dal cartolaio a stamparli.
        Per me e per il mio compagno del PC.
        Due copie.
        Mai controllate.
        Mai.
        Ogni settimana buttavo via venti centesimi per niente.
        Se ci penso adesso, credo che la vera interrogazione l’abbiamo sempre superata: quella sulla pazienza.
        Fortunatamente, i professori non erano tutti così.
        Le mie preferite erano quella di storia e geografia e quella di matematica.
        Credo che fossero le uniche, almeno all’inizio, a sapere dell’intervento.
        Tranne poi quella di italiano, a cui lo raccontai in un tema.
        E lei mi ricambiò con un inutile 7.
        Alle medie, andavo benissimo in matematica.
        Una delle poche materie dove non sembravo un reduce.
        Anche se in terza, la professoressa cominciò a dirmi che potevo fare di più.
        Che non avevo voglia di fare un cazzo.
        Che mi ribellavo.
        Tutto vero.
        Tranne l’ultima parte.
        Non avevo voglia manco di ribellarmi.
        Figurati.
        Mi sarebbe servita energia.
        E io l’energia la sprecavo già abbastanza a sbadigliare in classe.
        Eppure, ci rimasi male quando me lo disse.
        Perché in lei vedevo un punto di riferimento.
        Una di quelle persone che pensi: “Ok, questa sa chi sono.”
        E sentirsi deludere da qualcuno che ti vedeva per davvero... faceva più male di un compito in classe andato a puttane.
        Le medie finirono con la mia tesina sulla Seconda Guerra Mondiale. Banale, sì, ma io fui il primo della classe a dire che l'avrei fatta, quindi nessuno poteva copiarmi. E poi, che cazzo, non avevo molta voglia di fare qualcosa di originale, mica ero un genio. 
        Con il mio splendido cognome, passai senza problemi il primo turno. Arrivai in anticipo, e visto che i professori non sapevano dove cazzo mettermi, mi toccò ascoltare le tesine dei miei compagni. Ero agitato, lo ammetto, ma alla fine il tutto passò in una quindicina di minuti, come se fosse una punizione veloce ma indolore.
        Fui l’unico vestito elegante, con pantaloni neri lunghi e camicia bianca, a GIUGNO, con un caldo della madonna. Potevo sudare la vita, ma dovevo mantenere una certa dignità, no? Gli altri, invece, erano tutti in pantaloncini e maglietta, comodi come se stessero andando al parco giochi, mentre io mi stavo letteralmente sciogliendo. Mi sentivo come un coglione, ma d’altronde, avevo scelto io di fare la "figura del tipo serio" il giorno dell'esame.
        Riuscii a collegare tutte le materie, anche francese, con un testo a memoria sullo sbarco in Normandia. Credo che nemmeno la professoressa abbia capito un cazzo di quello che dissi, visto che sparai una serie di parole a caso, come se stessi raccontando un film che non avevo mai visto. Probabilmente pensava che avessi letto una monografia su Internet e l’avessi risputata, con tutta la grammatica sbagliata che avevo in testa.
        “Le 6 juin 1944 les americains debarquement in Normandie…” 
        Il giorno dopo dell’esame ero già al mare, ancor prima di sapere il voto. Entrai con un 7 e uscii con un modestissimo 9.
        A gennaio arrivò il momento di scegliere la scuola superiore. Tutti quei discorsi sul futuro che ti rifilano a quell'età, come se davvero avessi le idee chiare. Mio padre era convinto che dovessi fare il liceo classico. "È la scelta giusta per un ragazzo brillante come te", diceva, senza capire che io non brillavo nemmeno in un giorno di sole. Però io ero bravo in matematica, almeno più di quanto lo fosse in altre cose, così decisi per il liceo scientifico. Lo scelsi anche per fare un po’ di scena davanti alla professoressa di matematica sperando che, almeno per un po’, potesse pensare che fossi una specie di futuro Einstein.
        Non rimasi in contatto con nessun professore delle medie, anche perché quei geni della scuola avevano creato una mail scolastica apposita che riceveva solo messaggi da altri indirizzi scolastici. E il giorno dopo l’esame, puff, era già bloccata. Manco il tempo di salutare, di dire grazie, o fanculo. Niente. Come a dire: “Finalmente si leva dal cazzo.”
        Incontrai una volta la professoressa di matematica e quando le dissi che stavo per essere rimandato di scienze fece una faccia del tipo: “lo sapevo che questo non aveva la testa”. Come se avesse scommesso su di me, ma solo per perdere.
        Era un po’ come se quel 9 in uscita dalle medie fosse stato solo una parentesi, un’illusione temporanea. Un bonus momentaneo prima di tornare alla normalità: voti traballanti, materie che mi stavano sul cazzo, e una testa piena di altro.
        </p>
  </div>
  <div class="capitolo" id="capitolo10">
    <h1>Capitolo 10</h1>
    <p>L’estate dopo la terza media cominciò con le prime spaccature nel nostro gruppo. I grandi drammi adolescenziali. Uno non voleva uscire più con l’altro perché aveva cominciato a fumare. Come se una sigaretta potesse far crollare un’amicizia. Io, come sempre, rimasi nel mezzo. Neutrale. Non per saggezza, ma perché a me non fregava sostanzialmente un cazzo. Li ascoltavo litigare, annuivo un po’ da una parte e un po’ dall’altra, e poi tornavo a casa a farmi gli affari miei.
        Alla fine, fecero pace. In piscina. Davanti agli scivoli e ai trampolini. Un luogo solenne per firmare trattati di tregua.
        Ricordo che quel giorno non ebbi le palle di saltare. Cinque metri di altezza mi sembravano diventati quindici. Stavo lì, in cima, con il sole che mi friggeva la testa e il cuore che batteva come se fossi in guerra, poi mi voltai e scesi le scale. All’indietro. Come un coglione. Uno di quelli che ci prova ma non ce la fa. E ci mette pure un po’ a mollare.
        Facciamo un passo indietro.
        A dicembre avevo concluso gli incontri con il dottor scout. Si sarebbe dovuto laureare, o prendere la specializzazione, o chissà cosa per diventare neurologo. Era il suo sogno, credo. E quindi ci salutammo, dopo un anno e mezzo di chiacchiere settimanali. Ogni giovedì, come una messa privata.
        Una brava persona, al posto mio, sarebbe stata felice per lui. Perché stava realizzando il sogno della sua vita, no? Ma io non ero felice. Non ero nemmeno triste, in realtà. Ero solo vuoto. Era diventata un’abitudine, andare lì ogni giovedì, parlare del più e del meno, raccontare un po’ di cazzate e un po’ di verità. Un’ora o due dove non dovevo fingere troppo.
        Lui mi propose di continuare con uno psicologo vero. Uno con tanto di targa dorata fuori dallo studio. Ma io rifiutai. Non ne avevo bisogno. Non avevo problemi “gravi”, quelli da film, da cartella clinica. E poi costava.
        Quindi mi rassegnai.
        Dopo l’operazione non ebbi più crisi, né svenimenti, né attacchi strani. Solo qualche capello in meno, che tanto a quell’età crescono più veloci dei problemi.
        In estate tornai a fare le vacanze con i miei genitori. Quindi, niente zii e soprattutto niente birra.
        Si tornava al pacchetto famiglia standard: mio padre che guidava con l’aria da camionista in missione, mia madre che sclerava ogni volta che sbagliava una svolta, e Ligabue che gracchiava dallo stereo come un parente di troppo, sempre presente anche se nessuno l’aveva invitato davvero.
        Io, che ancora non ascoltavo musica, non avevo alternative. Mi dovevo adattare. Quello o il silenzio. E il silenzio in macchina coi miei era pure peggio.
        Andammo due settimane in un bungalow dentro un campeggio, tutto molto spartano. Qualche giorno piovette e la spiaggia la vedevamo solo da lontano, sotto un cielo grigio che sapeva di novembre. Così andavamo nei paesini vicini, o giravamo in macchina senza una meta precisa, tanto per far passare il tempo.
        Lì vicino c’era un resort a quattro stelle, una roba da film. Camere con vista sul porto, pavimenti lucidi che sembravano fatti per non essere calpestati, e una galleria di ristoranti e negozi che puzzavano di soldi a metri di distanza.
        Noi, ovviamente, ci potevamo andare solo la sera. Una passeggiata, un gelato, e poi si tornava nella nostra casa mobile a dormire con l’odore di zampirone e le pareti di plastica.
        Mi ricordo che mentre salivamo in macchina per tornare a casa, guardai un’ultima volta quel resort, con le sue luci eleganti, e pensai:
        “Ci ritornerò. Ma la prossima volta sarà nella camera più bella e grande del cazzo di resort.”
        Intanto Free se la spassava meglio di noi. In montagna, ospite da una collega di mio padre che sembrava trattarlo meglio di come noi trattavamo noi stessi. 
        Un principe in villeggiatura.
        Fummo noi a doverlo accompagnare fin lì, in macchina, un’ora buona di curve e paesaggi, con lui che miagolava a ripetizione, incazzato come se gli stessimo rovinando le ferie. Più forte di Ligabue, e non è facile.
        Sembrava sapesse benissimo che lo stavamo abbandonando, anche se temporaneamente. Un tradimento a cui non si era ancora abituato.
        Non avevamo il coraggio di lasciarlo a casa con qualcuno che passasse solo per riempirgli la ciotola.
        Lo facemmo una volta. Una notte soltanto. Ma fu un disastro. Credo che nessuno di noi tre abbia dormito davvero.
        La sera che tornammo era ancora lì, saremmo andati a recuperarlo il giorno dopo, c’era un silenzio irreale in casa, come se avessimo dimenticato qualcosa di importante. Tipo un figlio.
        Mi mancava. E sì, era l’unico motivo per cui volevo tornare a casa.
        Perché per il resto, ad aspettarmi, c’erano solo le superiori.
        L’idea del liceo mi sembrava una trappola con il cartello “Benvenuto” sopra. Un altro posto dove imparare a fingere, a stare attento, a fare il bravo.
        In vacanza non feci amicizia con nessuno. Ero ormai troppo grande per avvicinarmi a qualcuno e dire: “Scusa, vuoi giocare con me?”
        E lo stesso pensiero lo fecero probabilmente anche tutti gli altri ragazzi del villaggio, ognuno convinto che fosse troppo tardi per socializzare con uno sconosciuto.
        Così si stava tutti lì a divertirsi. Ognuno col proprio padre, col proprio pallone, in acqua.
        Una specie di coreografia estiva dove nessuno parlava con nessuno ma tutti facevano le stesse cose, come se fosse scritto in un manuale del buon campeggiatore.
        Però c’era un lato positivo.
        Ero finalmente troppo grande per gli animatori.
        Quella rottura di cazzo costante: “Ciaooo! Vieni con noi a costruire castelli di sabbia?” ora toccava agli altri, ai bambini più piccoli, quelli con le mani piene di secchielli e i piedi ustionati.
        Io me ne stavo in pace, nessuno a tirarmi per un braccio, nessuno a obbligarmi a ballare Baby Shark sotto il sole.
        Anche se, a dirla tutta, un po’ mi dispiaceva.
        C’era un’animatrice davvero carina.
        Capelli legati, sorriso automatico ma sincero, occhi da "sono gentile ma potrei spezzarti in due se mi scocci".
        Ovviamente troppo grande per me.
        Ma nella mia testa già ci parlavamo.
        Avevo preparato pure due battute per l’ultimo giorno, quando di solito venivano a salutarci, a ringraziarci, a fare la scenetta del “ci mancherete”.
        Questa volta no.
        Questa volta non ci cagarono nemmeno di striscio.
        Niente saluti, niente “grazie di tutto”, niente occhi verdi che mi dicono “buona fortuna”.
        Niente.
        E io rimasi lì, col mio “ciao” strozzato in gola e la solita sensazione di essere diventato grande solo per perdere piccoli privilegi.
        E quindi, tornati tutti a casa, gatto compreso, arrivò settembre.
        Il che voleva dire due cose:
        Uno, l’inizio della scuola.
        Due, il compleanno di mio padre.
        Quell’anno ne compiva cinquanta.
        Un numero tondo, importante.
        E quindi si decise di organizzargli una festa a sorpresa, con tanto di torta, parenti, amici e tutto il pacchetto.
        Come regalo gli abbiamo preso un weekend al mare, che poi “regalato” è una parola grossa.
        Pagava comunque lui, come sempre.
        Noi gli davamo solo la scusa per farlo sentire festeggiato.
        Il gatto, nel frattempo, fu parcheggiato per due giorni a casa di un’amica dei miei.
        Se ne affezionarono talmente tanto che, qualche settimana dopo, ne presero uno anche loro.
        Free aveva fatto colpo, mica male per uno che si cagava sotto appena sentiva la lavastoviglie partire.
        Dopo quel weekend al mare, era ufficiale: le vacanze erano finite.
        Si tornava a scuola.
        In tempi normali forse non me ne sarebbe fregato un cazzo, le medie non erano state poi così pesanti.
        Tra il Covid e le visite, avevo saltato più giorni che altro.
        Ma ora si apriva un nuovo capitolo.
        E quando il calendario segnava intorno al 10 settembre, io e il mio amico, quello delle medie, l’unico superstite, eravamo già fuori dalla nuova scuola, a fissare quel portone enorme e a spiare chi sarebbero stati i nostri nuovi compagni.
        Volti sconosciuti, zaini nuovi, quell’atmosfera da “chi minchia siete voi e perché sembrate tutti più grandi di me?”.
        Nessuno parlava.
        Tutti osservavano.
        E in quel silenzio da primo giorno, mi sembrava di essere di nuovo al campeggio: ognuno nel suo angolino, con la propria ansia da socializzare, aspettando che qualcuno dicesse la prima frase.
        Fortunatamente conoscevo qualcuno, uno che veniva alle elementari con me.
        Non eravamo migliori amici, ma in quei momenti ti aggrappi a chiunque respiri e abbia un vago ricordo della tua infanzia.
        Nonostante questo, l’imbarazzo rimaneva.
        Eravamo tutti nella stessa barca: gente nuova, ambiente nuovo, professori nuovi.
        Un branco di quattordicenni travestiti da adulti, con lo zaino nuovo e l’autostima a zero.
        Ci portarono in classe, una fila dietro l’altra, in silenzio come se andassimo al patibolo.
        E nella mia testa, già al primo corridoio, pensavo: “Che classe di merda”.
        Ci affidarono a due professori, una sembrava simpatica, l’altro aveva lo sguardo da sergente maggiore.
        Fecero l’appello e lì, finalmente, raggiunsi un traguardo personale che mi ero sempre prefissato: essere il primo della lista.
        Basile.
        A scuola non ero mai stato primo in niente, quindi ecco, accontentiamoci dell’ordine alfabetico.
        Entrammo in aula e vidi il mio nome stampato sulla lavagna digitale:
        “1 - Basile”
        Sotto tutti gli altri, che per la prima volta nella vita guardavano me dall’alto in basso solo perché ero seduto davanti.
        Piccole soddisfazioni.
        Dopo qualche formalità, ci fecero fare delle attività introduttive.
        Un’altra rottura di coglioni.
        Ma almeno le due ragazze di quarta che ci guidavano erano molto carine, quindi per quella mezz’ora feci finta di partecipare volentieri.
        Ci chiesero di scrivere su un foglio cosa ci piaceva fare nel tempo libero e perché avevamo scelto quella scuola.
        Io, con la mia classica faccia da cazzo e la voglia sotto le scarpe, scrissi:
         “Sono bravo in matematica, ho scelto questa scuola perché è sotto casa mia.”
        Ed era vero.
        Avevo provato a iscrivermi a una scuola un po’ più prestigiosa, in una città vicina, ma non prendevano quelli del mio paese.
        Non ero nemmeno riuscito a metterci piede dentro.
        Bandito in anticipo.
        E quindi mi ero ritrovato con l’unica opzione possibile: il liceo scientifico in città.
        Per fortuna era a cinque minuti da casa mia.
        Cinque minuti veri.
        Sveglia alle 7:40, colazione veloce, zaino in spalla e alle 8 ero già seduto in classe.
        Mentre gli altri, poveri cristi, prendevano il pullman alle 6:30.
        Dormivano con la testa sul banco già dalla seconda ora.
        Io invece arrivavo fresco, o almeno meno morto degli altri.
        Un piccolo vantaggio strategico, anche se la guerra vera doveva ancora cominciare.
        </p>
  </div>
  <div class="capitolo" id="capitolo11">
    <h1>Capitolo 11</h1>
    <p>Il primo giorno ci comunicarono subito che a fine mese saremmo andati in gita al mare per una giornata. Ero contento, non avevo mai fatto una gita scolastica fuori regione, sembrava una figata. Ma c’era anche il rovescio della medaglia: più tempo sul pullman, seduto davanti, col solito braccialetto trasparente infilato nella vena che ti ricorda che non sei come gli altri, almeno non ancora.
        Il liceo non iniziò proprio col piede giusto. Proprio durante quella gita, scoppiò il primo casino serio. Parlo di episodi di “bullismo” (lo scrivo tra virgolette non per sminuire, ma perché i professori ci andarono giù pesante, come se avessimo dato fuoco a una cattedrale).
        E ovviamente, finii in mezzo anch’io. Stavo facendo palestra, credo stavo ancora sudando sul tappetino, quando venne a chiamarmi la prof di matematica. Mi disse che dovevo andare in vicepresidenza. C’era aria di merda. E infatti, entrai in questo stanzino minuscolo e mi ritrovai i miei genitori seduti lì, insieme a tre professori. Già solo la scena mi fece venire voglia di uscire dalla finestra.
        Parlammo un po’, o meglio: loro parlavano, io annuivo a caso. Alla fine la mia colpa risultò essere una foto: avevo fotografato un mio compagno che dormiva sul pullman e l’avevo mandata sul gruppo classe. Una minchiata, sì. Ma sufficiente per farmi passare da criminale.
        Ancora oggi non ho capito come cazzo l’abbiano scoperto. Anche se in realtà qualche idea ce l’abbiamo. Voci di corridoio dicevano che qualcuno aveva fatto la spia. Classico.
        Comunque da lì in poi scattò il protocollo: assemblee straordinarie, incontri con i genitori, provvedimenti disciplinari, riunioni su riunioni. Tutto per dire che prendevamo in giro e isolavamo tre nostri compagni.
        Due ragazzi vennero addirittura sospesi. Ma io lo scoprii mesi dopo, perché quel giorno ero assente. Giustamente, per una volta che salto scuola senza motivo valido, succede l’unica cosa interessante dell’anno.
        Le superiori iniziarono con alti e bassi.
        Subito difficoltà in matematica.
        La prof delle medie ci aveva visto lungo.
        “Può fare di più”, aveva detto.
        Tradotto: "Farà fatica come tutti quelli che si ostinano a non fregarsene completamente."
        La prima passò tranquilla.
        Alternavo pomeriggi di studio a uscite adornate di birra calda e battute idiote.
        Era un equilibrio instabile, ma funzionava.
        Poche cose nella mia carriera scolastica mi hanno messo più in imbarazzo della mia professoressa di inglese. Per le vacanze di Natale ci diede da fare un compito “creativo”: registrare un video dove, ovviamente in inglese, raccontavamo cosa avevamo fatto in quelle due settimane di cazzeggio e cosa avevamo ricevuto.
        Io lo registrai l’ultima sera, come ogni cosa importante nella mia vita. Ci misi quaranta minuti buoni, e tra la mia pronuncia del cazzo e il fatto che sembravo un ostaggio che leggeva un comunicato, venne fuori una roba a metà tra l’umiliazione pubblica e il video di auguri di un barbone.
        Il meglio, ovviamente, venne dopo. Una volta tornati in classe, la prof pensò bene di proiettare tutti i video alla lavagna. Uno dopo l’altro. E lì scoprii che ero uno dei pochi, forse l’unico, ad aver passato tutte le vacanze a casa. Tutti gli altri: chi al mare, chi in montagna, chi dai parenti all’altro capo del mondo. Io invece, con il mio gatto in braccio, a raccontare in un inglese disperato che avevo ricevuto… una felpa.
        Un’altra volta ci toccò fare una stronzata simile. Dovevamo raccontare un film in inglese, registrando la nostra voce sopra una presentazione PowerPoint. Tipo una specie di TED Talk fatto male.
        Io ero indeciso tra L’Attimo Fuggente e L’Allenatore nel Pallone. Due film agli estremi opposti dell’universo, e ovviamente scelsi il secondo. Non so perché, forse per onestà intellettuale. O forse perché l’idea di dover dire “Carpe Diem” con la mia pronuncia mi faceva già venire voglia di buttarmi dal balcone.
        Stavolta, per fortuna, non proiettò niente alla lavagna. Ma mi chiamò da parte e mi disse, in parole povere, che avevo una voce e una pronuncia di merda. Ed effettivamente aveva ragione. Ma per non darle soddisfazione dissi che ero raffreddato.
        Ci iscrivemmo al corso radio della scuola.
        Una merda da sfigati, lo so.
        Ma lo teneva il nostro professore di scienze.
        Uno fuori dagli schemi, di quelli che non ridevano mai e per questo facevano più paura.
        Interrogava usando un sito progettato da lui.
        Domande a tempo, zero possibilità di barare, ansia incorporata nel codice.
        Un vero bastardo.
        Ma io lo ammiravo.
        Per il suo carattere, per le sue idee di tortura scolastica, e perché almeno era coerente: se ti voleva distruggere, lo faceva con stile.
        Chi partecipava alla radio prendeva un voto in più nelle interrogazioni.
        E quindi per un po’, niente 3.
        Partivo da 4.
        Un lusso.
        All’inizio facevo il tecnico.
        Quello che sistemava l’audio durante la diretta.
        Tradotto: quello che si prendeva gli insulti se qualcosa non funzionava.
        E ovviamente, successe.
        Una volta sbagliammo a salvare i file audio.
        Li infilammo nella cartella sbagliata.
        Errore tecnico, cazzata innocente.
        E lui ci disse che eravamo delle merde viventi.
        Ora, per quanto potesse essere vero, non mi sembrava proprio il caso di dirlo.
        Mica avevamo hackerato la NASA.
        Avevamo solo sbagliato una cartella.
        Un’altra volta mi chiamarono appena uscito da scuola.
        Avevamo la diretta da iniziare.
        Io ero già tornato a casa, ma abitavo più vicino degli altri.
        I miei poteri mi si stavano rivoltando contro.
        Così dovetti tornare indietro, di corsa, per fare una roba di cui non avevo la minima idea.
        Ma alla fine ci riuscii.
        Non so come.
        Miracolo tecnico, ispirazione divina o culo cosmico.
        Mi aspettavo almeno un "bravo" dal prof.
        Niente.
        Probabilmente nemmeno sapeva che ero tornato in extremis a salvare il suo cazzo di progetto.
        Me ne stavo zitto, ascoltavo gli altri parlare di podcast su mitologia, spazio o criminologia e facevo finta di interessarmi.
        Ma a me fregava solo di una cosa: quel cazzo di +1.
        Vedere i miei 4 trasformarsi in 5 era quasi commovente.
        Più che altro, vedere la faccia da cazzo dei miei compagni che mi insultavano dentro, e io zitto col mio bonus da tecnico inutile.
        Finì l’anno con la media insufficiente in scienze.
        Ma non venni rimandato.
        Alla fine, tanto bastardo quanto disilluso:
        al prof non gliene fregava un cazzo davvero.
        Rimandare uno significava tornare a scuola il 28 agosto.
        E probabilmente, in quei giorni, lui era ancora sdraiato su qualche spiaggia, a leggere un saggio su come umiliare adolescenti con domande a trabocchetto.
        Dopo l’episodio della foto, ci limitarono le gite
        Niente più uscite fighe o giornate da cazzeggio organizzato.
        Solo due gite in croce: una al museo in centro e l’altra a vedere uno scrittore “presentare” il suo libro.
        “Presentare” tra virgolette, perché non ha detto una parola.
        Il libro gliel’abbiamo praticamente presentato noi.
        L’avevamo letto in classe con la professoressa di italiano, la migliore di tutta la formazione docenti.
        Sempre con un sorriso stampato in faccia, che non perde mai come la pazienza, la voglia e il suo accento siciliano.
        Trova il modo di rendere Dante e Boccaccio unici, persino divertenti.
        E il bello è che ci riesce davvero.
        Quindi arrivammo lì, tutti belli composti, e un nostro compagno si mise a leggere allo scrittore il riassunto del libro e il nostro punto di vista.
        Lui stava lì, immobile, come se volesse evaporare.
        Sembrava uno che avrebbe preferito essere ovunque tranne lì.
        E io, sinceramente, lo capivo.
        Alla fine ci firmò il libro uno per uno.
        Dedica uguale per tutti:
        “Ti auguro di mantenere sempre lo sguardo avanti.”
        Banale, sì.
        Ma detta da uno che non ha guardato in faccia nessuno per tutto il tempo, faceva quasi ridere.
        Quando andammo al museo, rimasi chiuso fuori dalla metro insieme alla professoressa di arte e due o tre compagni.
        I tornelli si chiusero davanti a noi, come una punizione divina per essere passati all’ultimo secondo.
        Panico totale tra gli altri professori.
        Sembrava avessimo tentato la fuga in Algeria.
        Come se tre ragazzi di 14 anni e una prof non fossero capaci di prendere un cazzo di pullman sotterraneo.
        Voglio dire, una linea c’era.
        Una sola.
        Nemmeno volendo potevamo sbagliare.
        E comunque, anche se lo facevamo, bastava guardare i cartelli.
        Ma nel loro cervello eravamo ancora dei deficienti con lo zainetto che si perdono tra un binario e una bottiglietta d’acqua.
        Durante le lezioni di ginnastica, dopo i soliti test del cazzo, salto in alto, corsetta del fallimento, flessioni con giudizio silenzioso, giocavamo a hit ball.
        Per chi non lo conosce, è un gioco dove due squadre devono colpire una parete dietro l’avversario con una palla, usando le mani e stando nella propria parte di campo
        Una specie di handball depresso dentro una palestra mezza rotta.
        Io, ovviamente, ero bravo a stare in difesa.
        Anche perché lì bisognava parare.
        E se c’è una cosa che ho sempre saputo fare, è stare in porta.
        Prendevo il gioco più seriamente della prof.
        Che ci cagava solo quando si giocava a pallavolo.
        E lì, lo ammetto, ero una merda.
        Sembravo un palo della luce con problemi motori.
        Ma a hit ball, no.
        Mi buttavo a destra e a sinistra, coprivo zone che nemmeno erano mie, mi rialzavo con le mani graffiate e un ginocchio sbucciato.
        Ero ovunque.
        E per una volta che sapevo fare qualcosa meglio degli altri...
        Tutti dovevano saperlo.
        Non per vantarmi.
        Ma perché succedeva così raramente che sarebbe stato un peccato non godersela.
        </p>
  </div>
  <div class="capitolo" id="capitolo12">
    <h1>Capitolo 12</h1>
    <p>Completai la prima superiore, e dire che lo feci senza infamia e senza lodi è quasi un complimento, visto il livello di disinteresse che avevo per qualsiasi cosa riguardasse la scuola. L’estate successiva fu come dovrebbe essere a quell’età: un'estasi di niente, la libertà assoluta. Niente pensieri sulle materie da recuperare, nessun genitore che ti rompeva i coglioni con le solite menate, e soprattutto nessun professore che ti guardava come se fossi il prossimo disadattato da mettere in galera. E poi, l’esame di fine anno era un gioco da ragazzi: il prof distratto che probabilmente stava pensando a qualcos'altro, un paio di risposte copiate qua e là, e, se proprio avessi voluto, avrei potuto anche disegnare un cazzo enorme sul foglio e alla fine mi avrebbe comunque messo sei. Non gli fregava nulla, lui voleva solo che quel turno finisse il prima possibile.
        Era anche l’estate in cui, finalmente, nessuno rompeva più con la storia del “non esco con quel coglione che fuma”. Ogni pomeriggio, per evitare di finire schiacciati dalla noia di casa, ci ritrovavamo al campetto della scuola media. Dovevamo scavalcare il muro di cinta, ma io avevo la scusa perfetta: prendevo sempre il cancelletto piccolo, quello di lato, perché quello grosso non riuscivo proprio a superarlo senza sembrare un criceto che sbatte contro una vetrata.
        Eppure, tornavamo sempre lì. Quello era il campetto dove, in terza media, mi avevano fatto passare attraverso un tunnel umiliante, uno di quelli che ti segnano l'infanzia più di un trauma familiare. Ma cosa potevamo fare? Non avevamo altro, quindi, in qualche modo, tornavamo sempre là. Il centro estivo era morto già in quinta elementare, e le alternative erano diventare animatori. Ma no, grazie. Dovevi fare più gradi che in un corso militare, ti guardavano come se ti stessero selezionando per i corpi speciali, tutto per uno stipendio settimanale che non bastava nemmeno per uno spuntino, e finiva dopo due kebab, una birra e forse una partita a biliardo, se andava bene.
        Così, ci inventavamo altro. Gite in treno, da soli, senza una meta precisa. Le nostre mete preferite erano i parchi acquatici, che per noi erano Disneyland, anche se eravamo solo dei provinciali senza mare. Piscine enormi, scivoli che ti facevano volare via le mutande, il pavimento bollente che ti friggeva i piedi come se fossi un pollo nel forno, e il cloro che ti sturava anche l'anima. Il top era lo scivolo a tubo chiuso, quello buio dove non vedevi un cazzo e per qualche secondo ti sembrava di morire. Poi, uscivi sputato nell’acqua della piscina, mezza rincoglionito, con l'acqua nelle orecchie e gli occhi rossi come un vampiro che aveva appena fatto un giro in discoteca. Ma, in fondo, eri felice. O almeno pensavi di esserlo.
        Passai le vacanze nello stesso posto in cui ero andato con i miei zii, quella volta da solo. Ma stavolta c’erano anche i miei genitori, che ormai avevano capito il mio amore per l’alcool e non si fecero molti problemi a farmi bere una birra come se fossi uno di loro. Era come se improvvisamente mi avessero dato il benvenuto nel club dei grandi, e così la mattina, dopo il bagno, ci ritrovavamo al bar a mangiare foccaccia con pomodorini e a bere birra. Intorno a noi, c’erano altre persone che conoscevano i miei zii, ma dei quali io non avevo la minima idea di chi fossero o come si chiamassero. In vacanza le persone diventano quasi tutte uguali, no?
        Il pomeriggio, complice la distanza tra la casa in paese e il mare, la maggior parte delle volte rimanevamo rinchiusi in casa, con una calura insopportabile di 40 gradi e un gatto che si spalmava all’uscio come se stesse cercando di fondersi con l’asfalto. A proposito, Free, il nostro gatto, era in montagna, probabilmente a divertirsi dieci volte più di noi. Perché, come sempre, lui si godeva la vita.
        I miei genitori dormivano, e io odiavo dormire di pomeriggio a casa, figuriamoci in vacanza. Hai due settimane in tutto l’anno per fare qualcosa di diverso, e tu decidi di dormire? Non c’era niente di più assurdo.
        Così passai le ore a giocare al telefono, una roba che avrei potuto fare tranquillamente a casa. L’unica cosa che ti faceva sentire che eri veramente in vacanza era la birra che avevo in mano la sera, ma anche lì la magia si esauriva presto. Alla fine, la serata scivolava via come tutte le altre, e anche se non facevamo niente di che, almeno eravamo svegli e liberi di restare nel nostro piccolo limbo vacanziero, senza pensieri troppo grossi.
        Andammo anche una settimana in un piccolo hotel gestito da parenti di mio padre, così ci facevano lo sconto. Era uno di quegli alberghi vecchio stile, quelli con le camere tutte uguali, moquette consumata nei corridoi, ascensore minuscolo e odore di caffè bruciato già alle sette del mattino. Avevano pure il menù a scelta con pasta al pomodoro a rotazione continua e il pesce impanato che sapeva più di limone che di mare. Ma a me piaceva stare lì. Bastava attraversare la strada e scavalcare quel coso grigio che mettono nei bordi delle autostrade, che lì serviva chissà a cosa, e ti ritrovavi in spiaggia, con i piedi nella sabbia e l’odore di crema solare che ti seguiva ovunque.
        E ogni volta che ci tornavo, guardando l’insegna storta e il balconcino della nostra stanza, pensavo: “prima o poi, questo hotel lo compro io.”
        Il professore di scienze, quello simpatico, ci disse alla fine dell’anno che a settembre ci avrebbe interrogato su tutta la tavola periodica. E tutti noi, in coro, pensammo la stessa cosa: “Sì, certo, come no.” Nessuno di noi studiò, ovviamente. Chi se ne frega della tavola periodica? Eravamo adolescenti con altre cose per la testa. Poi, a settembre, come se niente fosse, ci chiamò uno per uno. E, stranamente, alla fine riuscì a prendere 6. Per la prima volta, presi un sei nelle sue interrogazioni, quel sei che sembrava più il frutto di un miracolo che il risultato di una preparazione decente. E tutto grazie al suo sito del cazzo, che non so bene come, ma alla fine funzionava.
        E io, con quel 6 che avevo ricevuto come se fosse una medaglia al valore, pensai subito: “Ok, questo è il mio anno. Mi sa che ora posso fare tutto quello che voglio, anche senza sforzarmi troppo.”
        Nel frattempo continuammo a fare la radio. Dico "continuammo" perché altri miei compagni ebbero la mia stessa brillante idea: "Facciamo la radio, dev’essere divertente." E quindi, nel giro di poco, ci ritrovammo in troppi. Troppi tecnici, troppe voci, troppe mani sui cavi. A quel punto decidemmo di fare il salto di qualità, o almeno così ci sembrava. Da tecnici a speaker. Finalmente dietro al microfono. Io e altri tre ci buttammo su un podcast educativo (così lo chiamavano loro), che parlava dei benefici dello sport. Una roba da educazione civica con un po’ di entusiasmo finto infilato dentro.
        Ci avevano detto che durante le dirette non si poteva leggere, che dovevamo imparare tutto a memoria, essere fluidi, spontanei, credibili. Mai fatto. Dietro al microfono eravamo tutti con il telefono in mano, a leggere pezzi scritti in fretta mezz’ora prima, cercando di non sembrare dei robot in crisi d’identità.
        A un certo punto ci stancammo pure di fare i tecnici. Troppe rotture di coglioni, troppe urla, troppi "questo non funziona", "chi ha staccato il cavo", "perché l’audio si sente a scatti", e l’immancabile "ma chi cazzo ha toccato il mixer?". Dopo l’ennesimo insulto a caso, mollammo tutto nelle mani dei nuovi arrivati. Poveracci. Non avevano idea di cosa li aspettasse.
        Il podcast andò anche bene. Bene nel senso che non facemmo troppe figure di merda. Poi, a vedere i video su YouTube, se andava proprio bene, c’erano quattro visualizzazioni. Una era mia, le altre probabilmente della madre di uno di noi.
        E poi arrivò l’idea geniale del prof. Quello che pensava di essere un innovatore. Disse: "Da oggi si cambia format. Due parlano, gli altri due fanno la dimostrazione pratica dello sport in questione." Cioè, mentre gli altri discutevano al microfono su quanto facesse bene il judo o il taekwondo, io dovevo stare chiuso in uno stanzino a fare finta di picchiare il mio compagno. Roba da teatro dell’assurdo.
        Mi opposi subito, con tutta la mia diplomazia ma ovviamente non servì a niente. La decisione era già presa, e io, manco a dirlo, finii tra gli stronzi che dovevano dimostrare gli sport più strani e sconosciuti, quelli che non faceva nessuno e che manco i tutorial su YouTube riuscivano a spiegare.
        Quindi tutta sta roba: podcast, finte dimostrazioni, ore perse a parlare di sport che non facevamo, per avere un misero voto in più in scienze. Che sì, era utile, ma tanto il professore trovava sempre il modo per non mettertelo: “Eh no, questa era un’interrogazione di recupero”, “Nella scorsa sei andato male quindi il voto in più si annulla”, e altre cazzate del genere. Alla fine, con tutta quella fatica, mi beccai pure il mio primo voto sotto il 4. Storico.
        Non avevo un gran rapporto con la mia voce. Non mi piaceva, punto. Non mandavo mai vocali e ogni volta che mi sentivo registrato mi veniva voglia di scavarmi una buca. Era per questo che tutte le stronzate della prof di inglese mi mandavano in crisi. Registrare un video, parlare sopra una presentazione, far finta che fossimo dei presentatori BBC: per me era già troppo.
        Figurati poi alla radio, dove dovevi pure sembrare convinto di quello che dicevi. O peggio ancora, quando toccava dimostrare come tirare calci nel jiu-jitsu, davanti a una telecamera, con il fiatone e l’inglese sgangherato.
        Tutto questo solo per un cazzo di voto in più che magari manco ti mettevano.
        In seconda cambiò un po’ l’aria. Andarono via tre o quattro compagni e rimanemmo in quattordici, numero da classe depressa. A metà anno arrivò un brasiliano. E tutti subito a fantasticare: “Oh raga, abbiamo trovato la nostra punta per il torneo!” Lo vedevamo già come il nuovo Pelé, o almeno Ronaldinho. Invece niente. Non seguiva il calcio, non sapeva nemmeno le regole. Un brasiliano che non segue il calcio è come un barista astemio. Cioè, come mio padre.
        Anche alle superiori, coi tornei scolastici, non è che brillassimo. Anzi. Ma la figura più clamorosa la fecero i miei compagni della squadra di basket, dove io, per fortuna, non fui convocato. Persero 90 a 1. NOVANTA a UNO. Una disfatta storica. E pensate che al basket i punti valgono uno solo se tiri i liberi, tipo i rigori nel calcio. Una roba imbarazzante.
        Noi a calcio non andammo meglio. Perdemmo 8 a 1 contro una seconda che, a occhio, aveva in campo giusto due che avevano l’età giusta per starci. Il resto sembrava gente appena scesa da una partita di Serie D. Nonostante gli otto gol presi, non giocai malissimo. O almeno me lo ripetevo da solo. Ma alla fine, per fortuna, la nostra figuraccia venne cancellata dalla disfatta totale della squadra di basket. Per una volta, qualcuno riuscì a far peggio. E già quella sembrava una vittoria.
        Quindi il nostro grande obiettivo di saltare ore di scuola con i tornei finì affondato sotto otto gol presi e una valanga di prese per il culo da parte degli altri compagni. Fallimento su tutta la linea.
        La prima parte della seconda passò veloce e senza troppi casini. Una mattina ci portarono al cinema a vedere un film sull’immigrazione, uno di quelli che in quel periodo spopolavano e che dovevi per forza vedere per sentirti “informato”. E proprio lì, tra una scena drammatica e l’altra, ci comunicarono che verso la fine dell’anno saremmo andati in gita per due giorni.
        Per me era una prima volta assoluta. Mai dormito fuori casa con la scuola. L’unica volta che ero stato lontano dai miei per più di una notte era quel famoso campo con gli scout... dove finii a cagare nei boschi. Non immaginavo cosa sarebbe potuto succedere.
        Questa volta il rientro fu tranquillo e non rimasi chiuso fuori dalla metro con qualche prof e quindi dopo la gita, una volta che tutti erano ormai già a casa, noi dovevamo fermarci a giornalismo a fare la solita scenata.
        </p>
  </div>
  <div class="capitolo" id="capitolo13">
    <h1>Capitolo 13</h1>
    <p>La seconda fu un disastro. Non solo per l’orario di merda che chissà quale genio aveva pensato. Il venerdì era una specie di vendetta divina: storia dell’arte, poi due ore di matematica e due di fisica. Una roba che nemmeno l’intelligenza artificiale con un esaurimento nervoso avrebbe partorito.
        Ogni venerdì diventava una scusa buona per non andarci proprio.
        Due volte tagliai, senza dire un cazzo ai miei, con un amico che andava alla scuola a fianco. Passammo cinque ore a girare per strade della città che non sapevamo manco esistessero, come due idioti in libera uscita. Ma ci divertimmo. Colazione al bar, poi giri lunghi, fuori portata dei genitori. Il piano era: “Se qualcuno ci caga il cazzo perchè abbiamo lo zaino, diciamo che non abbiamo aderito alla gita”.
        Il primo “balzo” in realtà fu quasi casuale. L’idea era saltare solo l’interrogazione di arte, in prima ora. Piano semplice: entriamo dopo, verso le 8:20, quando la prof ha già chiamato due poveracci e ha finito le cartucce.
        Lui entra per primo, io lo seguo.
        Ma poi mi torna in mente una cosa: se entri in ritardo oltre un certo orario, devi passare dalla vicepresidenza, e lì scatta la chiamata a casa. “Perché il ragazzo è in ritardo?” E io, che abitavo a cinque minuti dalla scuola, che cazzo dovevo far dire ai miei? Non potevano inventarsi un bel niente. E ovviamente non mi avrebbero retto il gioco, nemmeno se glielo avessi chiesto in anticipo.
        Allora chiamo un amico che era rimasto a casa e gli dico di uscire. Se non potevo stare a scuola, almeno non potevo neanche tornare a casa. Semplice.
        La seconda volta invece era tutto organizzato. Di nuovo, l’obiettivo era saltare quella cazzo di arte, che oltre a stare incastrata tra le due rotture di palle di matematica e fisica, aveva pure il vizio di mettere verifiche e interrogazioni come se nulla fosse.
         I miei compagni, geni della comicità, mi dissero per scherzo che avrebbero raccontato tutto ai prof. Io, da bravo coglione, ci cascai.
        Ci misi un po’ a capire che stavano solo prendendo per il culo. E alla fine pensai che se anche l’avessero detto davvero, i professori avrebbero risposto:
        “Ha fatto bene”.
        Le mie “bravate” continuarono anche in gita. Finalmente arrivò maggio, e partimmo in pullman alle sette del mattino con l’entusiasmo mezzo addormentato e i panini impacchettati da mamme premurose che ci avrebbero disconosciuti entro sera.
        Arrivammo alla stazione dove perdemmo quasi un compagno — non so come si fa a perdersi in una stazione ma lui ce la fece — e da lì partimmo subito per le visite.
        Cinque paesini appoggiati su una costa che sembra fatta apposta per far inciampare i turisti. Case colorate come pastelli sbiaditi, salite che ti staccano il fiato e un odore misto di fritto e alghe. Tutto molto bello, ma anche molto “non ce ne frega un cazzo”.
        La sera arrivammo all’hotel dopo un’ora e mezza solo per fare il check-in. Un delirio. Le stanze erano da due, piccole come celle, con lenzuola che sembravano usate dal 2006 e un bagno dove non potevi cagare senza sbattere le ginocchia contro il lavandino. L’hotel era uno di quelli da due stelle, ma generose: muri sottili, moquette che puzzava di vecchio e neon che ti facevano sembrare già mezzo ubriaco anche da sobrio.
        Andammo a cena con i prof, che ci ricordarono con un sorrisetto che “dopo si dorme eh”. Sì, certo.
        In stanza, qualcuno aveva portato delle bottiglie di Jägermeister. Io fino ad allora avevo assaggiato solo qualche limoncello rubato a Natale. Ma quella sera decisi che era il momento.
        E mi piacque.
        Bevvi un po’, senza esagerare: dovevamo dividerla. Ma poi spuntò una birra calda che nessuno voleva. La presi io, come un eroe tragico.
        Poi cominciarono a fumare. Uno mi porse la sigaretta, o meglio, quel che pensavo fosse una sigaretta.
        All’inizio dissi no, poi pensai: “Vabbè, prima o poi dovrai provare. Tanto ti farà schifo, fidati.”
        Avevo ragione.
        Sputai tutto il fumo come un ragazzino che beve l’aceto per sbaglio. Solo dopo, mentre tutti ridevano, capii che era una canna.
        Quindi sì: il mio rapporto col fumo, per ora, si apre e si chiude lì.
        La serata però non finì lì. Io e un altro eravamo in giro per le stanze a cercare un’altra dose di Jäger, quando incontrammo una prof. Per fortuna non era una delle nostre. Ci guardò un secondo, vide che barcollavamo ma non troppo, e disse solo: “Su forza, andate a dormire.”
        E noi: “Certo, certo.” E via per altre stanze.
        La mattina dopo mi aspettavo il cazziatone, i prof col blocchetto in mano e i nomi segnati con la penna rossa. Invece niente. Silenzio. Forse troppo impegnati a maledire la colazione dell’hotel: brioches gommose, succo annacquato e un caffè che sembrava fatto col mocio.
        Quindi passammo la notte in una stanza che non era nostra, con gente che non avevo mai visto prima. Ridevano, bevevano, uno russava in sottofondo. Di quella nottata mi ricordo solo luci basse e risate sussurrate per non farci sgamare.
        A dire il vero, di tutta la gita non mi ricordo molto.
        Tranne una cosa.
        Poco dopo essere arrivati, i prof decisero che si poteva andare al mare. Una botta di vita. Ma sul programma c’era scritto che il bagno era previsto per il giorno dopo, e quindi io, da bravo coglione, avevo lasciato il costume nella valigia sul pullman. Che ovviamente era già parcheggiato all’hotel, lontano.
        In pochi si tuffarono, ma stare lì seduto, a guardarli ridere e farsi i tuffi, mi fece incazzare più del fatto che dopo ci aspettava una camminata infinita, tutta in salita.
        Sembrava fatta apposta per punirmi.
        Una volta facemmo un bello sgarro, involontario ma bello grosso, alla prof di italiano. Quella brava, quella che riusciva a rendere divertenti anche le poesie scritte da gente che aveva i minuti di vita contati.
        Era il giorno della solita rottura di coglioni: interrogazione di arte. O verifica, boh, non ricordo. Comunque sempre lì, in mezzo al cazzo, come il basilico.
        Nessuno aveva studiato. Zero. E quindi, come gli strateghi del niente che eravamo, decidemmo di uscire prima. In sette, tipo. Io mi giocai la carta del mal di pancia. Ma non uno normale, no, uno da partoriente al nono mese. Chiamai casa lamentandomi come se avessi un alieno nello stomaco. Mi credettero.
        Solo che non avevamo calcolato una cosa: quel giorno la prof aveva organizzato una presentazione con un altro professore, uno più anziano, che doveva supervisionare o valutare il lavoro.
        Ma noi, i protagonisti, ce l’eravamo data a gambe. Classe semivuota, mezza popolazione in fuga.
        Risultato: presentazione saltata, scena muta, figura di merda cosmica con il collega. Lei non disse nulla sul momento, ma ci fece pesare tutto nei giorni successivi.
        Niente più sorrisi, battute, né quel tono ironico che usava per salvarci dalla noia.
        Ce lo rinfacciò per almeno due settimane buone. E la cosa peggiore è che non potevamo nemmeno dirle la verità. Se le avessimo confessato che l’avevamo fatto solo per schivare arte, sarebbe stato pure peggio.
        Ci sentimmo degli stronzi. E per una volta, lo eravamo davvero.
        I miei professori si dividevano in due categorie: quelli che ci credevano davvero, e quelli che venivano solo a scaldare la sedia, con lo stipendio in tasca e la testa già a casa.
        Una volta, litigare fu inevitabile.
        Capitò con la prof di fisica, una che non si era mai fatta amare troppo. Probabilmente infastidita da tutte le mie assenze. Era l’ultima settimana di scuola, l’aria era già estiva, la voglia sotto le scarpe. Mancavano due, DUE allievi da interrogare, che dovevano recuperare la verifica che avevano bellamente saltato. Per qualche motivo oscuro, anziché chiamare loro, chiamò me.
        Io. Che avevo la media del 5,9 e rotti. Una roba che puzza di ingiustizia lontano un miglio.
        Perché non interrogare quei due fantasmi? Forse l’avevano fatto apposta a saltare la verifica, ma lei niente, dritta su di me, con la convinzione di chi sa già come andrà a finire. E lo sapeva: scena muta, umiliazione, e la soddisfazione sadica di potermi dire “Te l’avevo detto”.
        La discussione si accese. Io le spiegavo il contesto, il momento, la logica, ma lei ripeteva come un disco rotto: “Se non vieni ti metto 3”.
        Mi faceva già girare il cazzo a prescindere, ma c’erano aggravanti.
        Tipo i miei compagni che ridacchiavano dicendo di andare lo stesso, tanto per perdere tempo e saltare la lezione. O tipo il fatto che, una volta riferita tutta la scena alla coordinatrice, lei si limitò a rispondere con il più grande non-aiuto dell’anno: “Dovete essere sempre pronti”.
        Alla fine mi mise 4, ma era solo una mossa di teatro. Lo tolse subito e mi fece interrogare il lunedì successivo, a parte. Non fu brillante, ma nemmeno un disastro. E con una media di 5,9 non poteva farmi un cazzo. Né allora né adesso.
        La professoressa di inglese, quella strana, quella che sembra divertirsi a inventare compiti bizzarri solo per vedere cosa salta fuori, tipo “scrivi una lettera a te stesso ma fingendo di essere Shakespeare”, una volta in verifica ci mise una domanda tipo: "If you were a famous person, who would you be and why?"
        Io, ovviamente, non avevo capito un cazzo. Né la domanda, né lo spirito del compito.
        Pensai: boh, uno famoso che stimo… e mi venne in mente Berlusconi.
        Lo scrissi tutto serio: che lo stimavo per quello che aveva fatto per l’Italia a livello imprenditoriale e, soprattutto, per il Milan. Specificai pure, in un inglese zoppicante: “not for 
        Quando, dopo il compito, ci chiese di dire chi avessimo scritto, sentii tutti dire cantati o calciatori: chi Travis Scott, chi Rihanna, chi Dybala ecc… poi arrivai io a dire “Berlusconi” come un coglione.
        Silenzio.
        Per lei sono diventato automaticamente una specie di nostalgico col busto del Duce in cameretta.
        Da quel giorno, ogni volta che parliamo di politica in classe lei mi guarda strano.
        Ha quell’occhiata come se stesse cercando di capire se davvero mi sveglio la mattina gridando “Duce” allo specchio e cantando “Faccetta Nera”
        Da lì in poi sono rimasto, nella sua testa, una specie di fascio col poster di Berlusconi nello zaino.
        </p>
  </div>
  <div class="capitolo" id="capitolo14">
    <h1>Capitolo 14</h1>
    <p>Iniziai ad affacciarmi alla politica quando vidi in TV le prime manifestazioni dei gay pride in giro per il mondo, e sinceramente, non mi stavano troppo simpatici.
        All’inizio ero contrario a tutta ‘sta espansione, ai diritti, alle bandiere, al casino generale. Ma crescendo ho capito una cosa semplice: ognuno può fare come cazzo gli pare, basta che non rompe i coglioni agli altri.
        Ora, io non credo che esistano altri generi oltre maschio e femmina, ma questa è una di quelle frasi che se la dici oggi ti saltano addosso. Tranquilli, è un discorso che “non siete ancora pronti a capire”.
        Quello che mi fa davvero ridere è tutta l’importanza data a certe manifestazioni che non portano a un cazzo. Davvero pensate che un politico si metta a cambiare le leggi perché un tizio – o se preferite voi, un* tizi* – con i capelli color puffo urla in piazza con un megafono?
        Non è così che si cambia il mondo. E nemmeno imbrattando monumenti che nemmeno sapete a chi appartengano. O bloccando le strade.
        Mi fa ridere che le manifestazioni più grandi le fate il venerdì, guarda caso. Metà di voi manco sa perché è lì. Ma ogni scusa è buona per saltare scuola o lavoro.
        Il femminismo moderno è diventato tossico perché ha trasformato il rapporto tra uomini e donne in una gara. Una sfida continua.
        Ma il punto è che gli uomini, a ‘sta gara, non ci vogliono nemmeno partecipare. Non gliene frega un cazzo.
        Non sentono il bisogno di competere con le donne, non ci vedono il senso. Gli uomini le donne le amano, ci fanno sesso, a volte ci fanno amicizia. Fine.
        Questa guerra che vi siete inventate, nella testa di un uomo medio, non esiste proprio.
        È come se vi metteste a litigare da sole davanti a uno che sta solo cercando di capire a che ora apre la pizzeria.
        Da anni il femminismo ci martella il cervello con l’idea che una donna non debba essere ridotta al ruolo di madre.
        “Non siamo incubatrici”, “A 35 anni posso essere realizzata anche senza figli o marito”, “La maternità non è un dovere, è una scelta”.
        Ok, messaggio ricevuto, archivio compreso.
        Poi però, le stesse persone che predicavano questo, iniziano a sfottere gli uomini con battute tipo:
        “Dice che non è pronto per una relazione ma intanto gli cadono i capelli, ahah”.
        Scusa ma... allora? Quando si tratta di donne la biologia è il nemico, un costrutto sociale da smantellare. Ma se si parla di uomini, diventa improvvisamente un’arma da meme?
        Il problema non è solo l’incoerenza, è il fatto che certe verità biologiche si accettano a targhe alterne. E l’uomo, biologicamente parlando, ha più tempo per sistemarsi, piaccia o no. Non è un'opinione, è una questione di cronologia ormonale. Ma capisco: certe cose si accettano solo se fanno comodo.
        Il femminismo, come tante altre ideologie, ha quest’abilità innata di distorcere la realtà fino a farla sembrare colpa di qualcun altro.
        E parlando di realtà distorte, parliamo del socialismo.
        Nel socialismo, tu non esisti come individuo. Sei un numero, un ingranaggio da piazzare dove serve, che tu sia d’accordo o meno.
        Se hai costruito qualcosa con fatica, devi startene zitto mentre lo Stato ti porta via la metà (quando va bene).
        Se non hai niente, devi aspettare che qualcuno lassù ti lanci una briciola, e ringraziare pure.
        Ambizioni, idee, voglia di farcela? Lascia stare. Devi campare e basta. Basta respirare, produrre, pagare e tacere.
        Ovviamente, a meno che tu non faccia parte della macchina: politico, burocrate o dirigente pubblico. Quelli sì che nuotano tranquilli nel fango delle regole che impongono agli altri.
        Per questo, sì, mi schiero a destra. Ma non alla vecchia maniera, non con la nostalgia del ventennio appesa alle pareti.
        Io credo nel mercato libero, nella possibilità di creare, possedere, costruire qualcosa di proprio.
        Lo Stato deve mettere le strade, non guidarti l’auto.
        E quando sento gente che ancora si riempie la bocca con parole come “proprietà collettiva”, mi viene da chiedere se abbiano mai lavorato un solo giorno senza avere mamma Stato a coprirgli il culo.
        Il socialismo, in fondo, è sempre una faccenda di convenienza o di rivincita mascherata da buone intenzioni.
        Non è mai altruismo puro, è calcolo. Nessuno con due soldi in tasca regalerebbe allo Stato le chiavi di casa, a meno che non sappia già che, dentro quello Stato, finirà a comandare lui. È sempre stato così, e chi dice il contrario probabilmente sta cercando di venderti qualcosa.
        Viviamo già in un paese soffocato. Lo senti quando provi a fare qualsiasi cosa: aprire un’attività, comprare una casa, anche solo lavorare. Ovunque ti giri c’è una tassa, un modulo, un timbro, un permesso da chiedere. È come cercare di correre con una zavorra di dieci chili attaccata alla schiena. E non è opinione, è esperienza quotidiana.
        A questo punto la politica dovrebbe essere semplice: o stai con chi vuole togliere un po’ di peso dalle spalle della gente, o stai con chi vuole caricarne ancora.
        E chi vuole aumentare tasse, vincoli, burocrazia… non è un sognatore. È uno stronzo, e in certi casi pure pericoloso. Perché quando uno sa che la corda è già tesa e continua a tirare, vuol dire che vuole vederla spezzarsi.
        Non si tratta più di destra o sinistra, di progresso o conservazione. Si tratta di libertà contro soffocamento. Di vivere o arrancare. E io, almeno per quanto mi riguarda, so da che parte stare.
        Partiamo dalle basi. Le auto, quelle vere. Non le scatolette di latta col motore che sembra un frullatore impazzito, ma roba seria: Ferrari, Maserati, Rolls Royce, Porsche. Capolavori su quattro ruote. Gente che ci ha lavorato anni per farle volare sull’asfalto, ingegneri che si sono spaccati la testa e le mani.
        Non è socialismo, è talento e sudore. E mercato.
        E chi se le può permettere? I soliti bastardi? No, gli imprenditori, quelli che si sono fatti un mazzo così in un sistema che (bene o male) premia chi crea, chi rischia, chi ha due palle così e non ha paura di sbagliare.
        Il libero mercato non ti regala niente, ma se sei bravo, ti lascia in pace a raccogliere quello che ti sei seminato.
        Poi c’è la villa. Non un appartamento 70mq con l’intonaco che cade a pezzi, ma una casa vera, con piscina, ulivi e magari anche un cazzo di campo da padel privato. Una villa da sogno. Che però, guarda un po’, è privata. Non ci sarebbe nessuno così scemo da spenderci milioni se poi deve chiedere il permesso allo Stato anche solo per cambiare le tende.
        Nel socialismo, quella villa è solo una grana: tasse su tasse, burocrazia a palate, e l’invidia sociale pronta a morderti al primo barbecue in giardino.
        Eppure... eccoli lì. I figli della rivoluzione da tastiera. A mettere like alla villa del miliardario, alla Lamborghini parcheggiata a Capri, al loft da rivista.
        Ma non si rendono conto che stanno applaudendo proprio il mondo che dicono di odiare.
        Non è una casa con vista mare: è una bestemmia viva contro tutto ciò che predicano.
        Il bello è che non se ne accorgono nemmeno. Credono di essere coerenti. Ma la verità è questa: il lusso, il bello, l'eccellenza... non nascono dove regna l'uguaglianza a forza, ma dove l'individuo può fare quello che vuole del proprio talento.
        Mettere like a quella villa è un gesto involontario di adorazione verso il libero mercato. È inginocchiarsi davanti al capitalismo, senza nemmeno saperlo.
        E a proposito di ipocrisia…
        Un giorno becco su Instagram uno di quei socialisti DOC, di quelli con la bio piena di cuori rossi, falci, martelli, battaglie contro i ricchi, e frasi tipo: “le case non sono per speculare, sono per vivere!”
        Solito repertorio: odio per chi ha lo yacht, guerra ai jet privati, indignazione cronica.
        Un festival della coerenza. O almeno così pare.
        Perché poi vai a vedere il suo profilo e qualcosa non torna. Troppe foto in case diverse, troppi interni da rivista, troppi cortili perfetti per l’aperitivo fighetto.
        Mi insospettisco. Cerco su Airbnb. Poi su Booking. E tac.
        Tre appartamenti a Roma. Tutti suoi. Tutti in affitto breve.
        Il nostro eroe del popolo... è un piccolo capitalista in incognito.
        E allora sai che c’è? La tua “lotta alla speculazione” va benissimo, ma solo se non tocca il tuo portafoglio, vero?
        Quando guadagnarci sei tu, tutto ok.
        Ma se lo fa qualcun altro, allora via col megafono, con gli slogan, con le lacrime di coccodrillo.
        Che teatrino.
        Mi fanno ridere quelli che si definiscono "liberali" e poi sono d'accordo che lo Stato, attraverso la scuola pubblica, entri nelle case delle persone con gli stivali ai piedi, mettendo becco perfino nell’educazione dei figli.
        Scusate, ma allora che cazzo significa essere liberali?
        La scuola ha un solo compito: istruire.
        Matematica, storia, scienze, letteratura. Fine.
        Non serve altro. Nessuna lezione su cosa sia giusto o sbagliato. Nessuna indottrinazione, nessuna bandierina ideologica sventolata in aula.
        Perché educare non è il lavoro di uno Stato.
        È il lavoro dei genitori.
        Sono loro che devono trasmettere valori, visioni del mondo, principi morali. Che poi siano giusti o sbagliati, chi se ne frega: non è compito tuo, caro Stato, correggerli.
        Punto. Anzi, punto e basta.
        </p>
  </div>
  <div class="capitolo" id="capitolo15">
    <h1>Capitolo 15</h1>
    <p>Definirsi antifascisti ma non anticomunisti è come dire che odi il veleno, ma solo quello con l’etichetta sbagliata. Non sei un difensore della libertà, sei solo un fanatico travestito da idealista, uno che si è scelto un'altra tirannia a cui inginocchiarsi.
        E ogni volta che arriva il 25 aprile, la solita sfilata di ipocrisia: si parla solo di fascismo, come se l’unico mostro della storia avesse avuto la camicia nera. Ma quel giorno non è solo la fine di un regime, è anche il rosicamento eterno di chi, finita la guerra, sperava che l’Italia cambiasse padrone.
        I comunisti, quelli veri, quelli di Togliatti, benedetti da Mosca e convinti che la rivoluzione fosse lì a un passo, volevano sostituire il saluto romano con la falce e martello. Solo che qualcosa è andato storto: l’Italia scelse la democrazia liberale. E da allora, certi compagni non se ne sono mai fatti una ragione. Continuano a vivere come se la rivoluzione dovesse arrivare domani, quando ormai è chiaro che non è mai arrivata e mai arriverà.
        Perché chi si professa antifascista ma si gira dall’altra parte quando si parla di comunismo, non ha mai voluto davvero la libertà. Milita per una fazione, non per un principio.
        E smettiamola con la favoletta del “vero comunismo mai realizzato”. Basta aprire il Manifesto del Partito Comunista: Marx scriveva che i suoi obiettivi «possono essere raggiunti solo col rovesciamento violento di tutto l’ordinamento sociale». Violento, sì. Non riforme, non dibattiti parlamentari. Botte e sangue.
        Altrove, Marx parlava esplicitamente di “terrorismo rivoluzionario” come scorciatoia per mettere fine all’agonia della vecchia società. Non è che l’hanno interpretato male. L’hanno preso in parola.
        Nel 1872, rincarò la dose: la violenza non era un mezzo provvisorio, ma la regola. Una condizione permanente. Altro che fase transitoria.
        Il comunismo buono non è mai esistito. È esistita solo l’illusione di impiantarlo con la forza, spazzando via chiunque dissentisse. Il dissenso era il nemico, e dove c’era una voce fuori dal coro, c’era un campo di lavoro pronto ad accoglierla.
        Il comunismo è incompatibile con la libertà, perché vive solo se elimina la proprietà e criminalizza chi la pensa diversamente.
        E allora ricordiamolo bene: il 25 aprile l’Italia ha detto no al fascismo, ma anche al comunismo. Ha scelto di restare libera. Chi ancora oggi sogna la rivoluzione a senso unico, può accomodarsi nei libri di storia accanto a chi c’ha provato. E ha fallito.
        E per finire: non vedrete mai persone di destra, conservatori, liberali, postare foto di comunisti massacrati in Europa, o in Sud America, per usarli come spauracchio contro gli avversari. Non lo fanno. Non ci serve evocare fantasmi per far paura. Ma certi altri, invece, non vedono l’ora di postare le foto dei cadaveri dei loro nemici, come se fosse un augurio, una minaccia.
        E allora la domanda è una sola: chi è davvero il pericolo?
        Ma poi c’è anche quell’altra cosa. Quella che non si può dire.
        Non puoi dire che il Manifesto di Ventotene è una cagata perché “va contestualizzato”, era il 1941, c’era la guerra, c’era il sogno di un’Europa unita, c’erano gli ideali…
        Però puoi dare tranquillamente del fascista a chiunque ti stia sulle palle. Puoi anche costringerlo, moralmente, socialmente, pubblicamente, a dichiararsi antifascista, anche se il fascismo è morto e sepolto da ottant’anni, e oggi non c’è nemmeno un partito che si richiami davvero a quella simbologia, o che voglia farlo tornare.
        Invece il comunismo no. Il comunismo è vivo, vegeto, e c’ha pure i suoi partiti con falce e martello nei simboli. Ma guai a criticarlo troppo: lì sì che bisogna “contestualizzare”. Lì sì che si può ancora sognare.
        È così dal dopoguerra. Hanno scritto loro la narrazione. Hanno deciso cos’è giusto, cos’è sbagliato, chi è buono e chi è cattivo. E chi prova a dire qualcosa di diverso, viene etichettato, zittito, sputtanato. Ma ora qualcosa scricchiola. Il monopolio si sta sgretolando, e a loro, quelli abituati a imporre verità assolute, gli rode. Gli fa paura che la gente torni a pensare con la propria testa. Perché la libertà, quella vera, per chi vive di dogmi è sempre stata un problema.
        E qui viene il bello. Discutiamo pure su chi abbia ragione e chi torto, ma c’è un fatto semplice, banale: non vedrai mai uno di destra, o anche solo liberale, postare immagini di cadaveri per zittire l’avversario politico. Non ci serve.
        Invece dall’altra parte sì. Immagini, video, minacce velate. Come se dicessero: “Ecco che fine farete.”
        E allora sì, senza nemmeno tirarsela troppo: questo ci rende migliori. Non moralmente, non spiritualmente. Solo umanamente. Perché se per vincere hai bisogno di evocare la morte, vuol dire che non hai nient’altro da dire.
        E poi c’è la questione più tossica di tutte: il femminicidio.
        Finché era una categoria sociologica, nulla da dire. Giustissimo analizzare, capire, intervenire. Ma ora è diventato un reato autonomo, distinto e più grave dell’omicidio.
        E qui non è più una questione di ideologie, opinioni, o dibattiti da salotto. È il diritto che parla.
        La legge punisce più severamente un comportamento rispetto a un altro quando ritiene che il bene giuridico da tutelare sia più importante. È lo stesso principio per cui l’omicidio vale più dell’evasione fiscale.
        Ma allora, se l’omicidio di una donna è punito più di quello di un uomo, la legge sta dicendo una cosa chiara: che la vita di una donna vale di più.
        Non è un’interpretazione. È un fatto. E questo fatto è un casino.
        Perché apre la porta a qualcosa che fa schifo solo a pensarci: una giustizia che distingue tra categorie. Oggi è il genere, domani sarà il colore della pelle, l’orientamento sessuale, l’ideologia, il ceto.
        Quando l’identità di gruppo vale più dell’identità individuale, finisce sempre nello stesso modo. Discriminazione.
        Non siamo in una dittatura, certo. Ma la storia insegna: i peggiori regimi partono proprio da qui.
        Sei ebreo? Tanto basta.
        Sei di destra? Tanto basta.
        Sei un uomo? Tanto basta.
        Non importa chi sei davvero, cosa hai fatto, che vita hai vissuto. Conta solo a quale categoria appartieni. E quella categoria decide il tuo valore.
        Oggi è il genere, domani cos’altro?
        Come ho già scritto, il mio rapporto con la religione è finito dopo la mia Cresima “pass” se l’intervento sarebbe andato male. Non sono mai stato uno di quelli che bestemmiano ogni tre parole. Le uniche vere bestemmie risalgono alle elementari, quando girava quel gioco idiota del “via parco” detto a mani a megafono. Tutti sapevano cosa si doveva dire, ma la maggior parte si fermava prima.
        Gioco stupido. Ma si faceva.
        Adesso rispetto tutte le religioni. Non ci credo, ma rispetto.
        E anzi, un po’ li invidio quelli che credono. Dev’essere comodo pensare che qualcuno lassù stia tenendo tutto sotto controllo, che c’è un motivo per ogni cosa, pure per le giornate di merda.
        Francamente, però, se non credi in nessuna divinità… perché imprecare contro qualcosa che per te non esiste?
        Cioè, bestemmiare per chi è ateo ha lo stesso senso di dire “porco Spiderman”.
        È come incazzarsi col pupazzo dei Teletubbies perché ti si è bruciata la pasta.
        Eppure, ed è qui che arriva il paradosso, la bestemmia a volte serve.
        Non credevo in Dio. Né in quello con la barba bianca, né in quello dei miracoli da discount.
        Ma quando la vita ti prende a calci nei denti, non è che ti metti a filosofeggiare.
        Tiri giù tutto. Giù dal cielo. Porco quello che vuoi.
        Non perché ci credi, ma perché ti serve un bersaglio. Qualcosa che regga l’urto della rabbia, che non ti denunci, che non scappi.
        La bestemmia non era fede.
        Era un pugno nel vuoto, un urlo senza destinatario.
        Un modo per dire “sto qui, sto male, e non c’è nessuno che mi ascolta”.
        Poi magari arrivava qualcuno che ti diceva: “Eh, ma non si dice.”
        Ma che cazzo ne sai tu, bello mio, di quando ti muore qualcosa dentro e non sai più dove metterla.
        E allora giù, bestemmia.
        Che tanto lassù, se c’è qualcuno, non si è mai fatto vivo comunque.
        A scuola ho sempre fatto religione.
        Dalle medie potevi scegliere se farla o meno, ma alla fine la verità era una: la saltavi solo se stava alla prima o all’ultima ora. Così entravi dopo o te ne andavi prima. Altro che “scelta di coscienza”.
        Alle superiori, invece, decisi di continuare.
        Non per fede, ovviamente, ma per abitudine. E anche un po’ per curiosità, dai.
        Il mio professore di religione delle superiori lo stimavo molto.
        Parlava in modo calmo, pulito, diretto. Non cercava di convertire nessuno, e soprattutto non era uno di quei preti che si scandalizzano se dici cazzo in classe.
        Anzi, spesso parlava di cose che con la religione non c’entravano proprio un cazzo.
        Ci raccontava le storie delle mille persone che aveva conosciuto nella sua vita: calciatori, carcerati, tossici, padri di famiglia, disgraziati vari.
        Parlava delle sue sbronze da ragazzino e di quanto facesse schifo perdere il controllo dopo un bicchiere di troppo.
        Non lo diceva con tono da predicatore, lo diceva come uno che ci era passato.
        Condividevamo alcuni pensieri. Politici e non. Ma lui non lo sa.
        Magari un giorno glielo dirò, o magari no.
        </p>
  </div>
  <div class="capitolo" id="capitolo16">
    <h1>Capitolo 16</h1>
    <p>In seconda venni rimandato. Di matematica. E io, giuro, ero felice.
        Perché avevo due materie sul groppone: matematica e scienze. Ma lo capii subito che se mi mettevo a studiarle entrambe, non avrei recuperato un cazzo di niente.
        Allora feci una scelta strategica: lasciai andare matematica al suo destino e mi concentrai su scienze.
        All’ultima interrogazione me la cavai con un sei regalato, sudato no, ma offerto con pietà, quello sì, e almeno una me la tolsi dalle palle.
        Ormai per matematica ero rassegnato. Rimandato, sì, ma con la leggerezza di chi sa già a cosa va incontro. Pensavo: “Esame ad agosto e chi s’è visto s’è visto”.
        Ma la prof, genio dell’anno, se ne uscì con la brillante idea che i rimandati dovevano portare anche tutti i compiti svolti il giorno dell’esame.
        Così, dopo quasi due anni che non aprivo il libro, mi ritrovai a dover fare esercizi come un cretino sotto il sole d’agosto.
        Per sopravvivere all’estate ci mettemmo su una specie di organizzazione criminale dei compiti delle vacanze, roba che manco nei vicoli di Scampia.
        Li trattavamo come grammi. A volte si facevano girare tra compagni, a volte si vendevano. C’era pure chi pagava sul serio. Io, ovviamente, ero l’addetto alla matematica e gli altri i vari italiano e inglese.
        I prof delle altre materie, o non ci darono un cazzo oppure oppure sparirono proprio dopo l’ultima campanella. 
        Avevamo anche da leggere due libri a scelta, una vasta scelta, tipo una decina se non di più a disposizione. 
        Lessi tutti i titoli, uno per uno, con la speranza che almeno uno mi accendesse qualcosa. Niente. Un deserto. Sembrava la lista dei libri che usi per fare addormentare i bambini quando i cartoni non bastano.
        Alla fine scelsi i due più corti. Per sopravvivenza. Ne lessi solo uno, quello su Frida Kahlo. Aveva una faccia da “sto male da una vita ma tu devi leggere lo stesso la mia storia”.
        L’altro, Il Visconte Dimezzato, lo comprai, sì. Ma è ancora chiuso nella plastica. Fa arredamento sulla libreria da allora.
        Nonostante questo, alla verifica di rientro presi pure 7. Cinquanta per cento di lavoro, cento per cento di culo.
        E quindi vi ho spoilerato per sbaglio l’esito del mio esame di matematica.
        Andò bene. O almeno, questo era quello che pensavo.
        Durante la prova riuscii a fare tutto, pure due volte. Tornai a casa tranquillo, quasi rilassato. Poi, mentre mi stavo grattando il culo sul divano, iniziarono a tornarmi in mente un paio di errori. Roba sottile, bastarda, che ti rovina l’estate a posteriori. E lì il dubbio: e se non bastasse?
        Il giorno dopo aprii la pagella online, e il 5 era diventato 6. Un sollievo, ma io non mi fidavo neanche delle pagelle.
        Per me l’unica verità era la circolare. Quella frase sacra:
        “L’alunno Basile Francesco è stato ammesso alla classe terza.”
        Fino a quel momento, tutto il resto erano chiacchiere.
        Poi, quando quella frase comparve davvero, fu come sbloccare un trofeo su PlayStation. Ma non fu l’unica buona notizia di quel periodo pre-scolastico.
        Uscì l’orario provvisorio. In confronto a quello dell’anno prima sembrava l’orario di una scuola dell’infanzia, tipo quella dove colorano le foglie d’autunno e guardano Peppa Pig.
        Ma la vera bomba era un’altra: sotto la materia “Scienze Naturali (Biologia e Chimica)” non c’era più il nome del prof che ci aveva torturato per due anni.
        Così iniziò il panico misto speranza:
        “Ma raga che cazzo vuol dire?”
        “Ma se n’è andato davvero?”
        “Non ci credo, ditemi che è vero.”
        Ovviamente io, finché non vedevo entrare in classe uno sconosciuto a dire: “Buongiorno ragazzi, sono il nuovo professore di chimica”, non ci credevo.
        Ma poi successe. E fu come quando ti tolgono un dente che ti rompeva il cazzo da mesi.
        Liberazione pura.
        Anche se, a dire il vero, un po’ mi dispiacque. Le sue lezioni, tolto tutto l’odio, erano pure divertenti. Il vero problema erano le interrogazioni.
        Quel cazzo di sito che usava era programmato da uno con evidenti traumi infantili.
        Ti faceva uscire domande su argomenti che probabilmente non esistono nemmeno all’università.
        E quindi i votacci erano una costante, anche con la radio accesa e gli appunti sotto la maglietta.
        Per un attimo pensai di scrivergli una mail di addio.
        Una roba tipo: “Grazie prof, è stato un viaggio difficile ma lei ci ha insegnato tanto.”
        Poi mi guardai allo specchio e mi dissi: “No, troppo leccaculo.”
        E chiusi Gmail.
        Con il nuovo professore ci trovammo meglio, almeno sul piano umano. Ma le lezioni erano una noia mortale.
        Quasi come quelle di filosofia, che iniziammo proprio in terza, e che finì dritta nella lista delle materie che mi facevano schifo.
        Bisognava studiare cosa pensavano prima, dopo e pure durante la nascita di Cristo. E non bastava: dovevamo anche imparare vita, morte e miracoli di tizi che si divertivano a sparare teorie senza senso.
        Che poi, magari non erano proprio stronzate, ma resta il fatto che è una materia vecchia come il culo e sinceramente non me ne fregava un cazzo di sapere cos’è la Biga Alata o chi fossero gli Androgeni.
        La cosa positiva era che finalmente non dovevamo più fare quella merda da sfigati, ovvero la radio.
        E quindi pensavo: “Bene, da adesso tutti i pomeriggi liberi.”
        Illuso.
        Dalla terza in poi devi fare minimo 90 ore di alternanza scuola-lavoro in tre anni.
        Che poi, “lavoro” un cazzo.
        Erano solo mille corsi a caso messi lì giusto per dire che avevi fatto qualcosa.
        L’obiettivo era finirli tutti entro la terza, così in quarta e quinta eri libero di cazzeggiare in pace.
        Io e un mio compagno scegliemmo un corso universitario. A caso.
        Era lontano e iniziava alle 15:00, noi uscivamo da scuola alle 14:00.
        Quindi chiedemmo un permesso per uscire leggermente prima, tipo dieci minuti.
        Ce ne diedero quaranta.
        Alle 13:20 eravamo già fuori.
        Il problema è che non ci serviva. Alle 14:00 ce la facevamo lo stesso. Ma oh, chi siamo noi per contraddire la provvidenza?
        Premessa importante: ci avevano detto che il corso sarebbe iniziato verso marzo-aprile.
        E quindi io, nel frattempo, pensai bene di iscrivermi anche ad un altro corso: inglese per il patentino.
        Due ore ogni giovedì.
        Così arrivai a circa 70 ore.
        Perfetto.
        Poi, ovviamente, quando uscì il calendario ufficiale del corso universitario, coincideva PERFETTAMENTE con quello di inglese.
        Stesso giorno. Stesso orario. Stesso periodo.
        Una meraviglia.
        E per entrambi i corsi c’erano le assenze limitate, quindi dovevi frequentare per forza almeno una certa percentuale.
        Mi salvò il culo il fatto che ogni tanto le lezioni dell'università erano anche di martedì.
        Così, con un bel foglio Excel, riuscii a creare un calendario incastro che neanche le Ferrovie dello Stato.
        Era tutto perfetto.
        Tranne per un piccolo, minuscolo dettaglio.
        Il permesso per uscire prima me lo avevano concesso per tutti i giorni del corso universitario.
        Ma io, in certi giorni, restavo a scuola, perché dovevo fare inglese.
        E da bravo coglione, uscivo comunque alle 13:20.
        Così, un giorno... BOOM.
        Incontro la professoressa dell’ora che avevo bellamente scroccato.
        Mi guarda.
        Io la guardo.
        Lei sa.
        Io pure.
        Nota disciplinare assicurata.
        “L'allievo usufruisce inappropriatamente del permesso di uscire da scuola alle 13:20, concesso dalla Presidenza per permettergli di recarsi presso X per seguire l'attività di PCTO. Lo studente viene sorpreso alle 13:50 nel cortile dell'istituto e quando gli viene chiesto conto della sua permanenza a scuola risponde che alcuni giovedì si ferma a seguire il corso di inglese. Resta dunque da appurare se il comportamento di oggi sia un caso isolato o meno.”
        Il giorno dopo ci arrivarono addosso almeno tre cazziatoni da tre professori diversi.
        Parlo al plurale perché la nota non l’avevo presa solo io.
        Anche il mio compagno, che, va detto, era più furbo di me, usciva con me, ma invece di restare a scuola come un pirla, se ne andava direttamente a casa.
        Tanto lui non doveva fare inglese, e comunque non aveva mezza voglia di andare al corso universitario da solo.
        Morale: io mi beccai la nota per restare, lui per non andare.
        Due strategie diverse, stesso risultato: cazziatoni multipli e dignità scolastica sotto le scarpe.
        La cosa che mi dispiacque davvero, però, non fu la nota in sé.
        Fu che l’ora che avevo scroccato era quella della professoressa di italiano.
        Quella che non si assenta nemmeno con la febbre.
        Quella che faceva di tutto per noi, anche quando noi non facevamo un cazzo per lei.
        E io l’avevo delusa così.
        Probabilmente a lei non fregava una beata minchia, e la nota era solo burocrazia scolastica, una formalità da firmare tra un registro e l’altro.
        Ma io, dentro, sentivo di averla tradita.
        Come se avessi fatto una cazzata non da studente svogliato, ma da stronzo vero.</p>
  </div>
  <div class="capitolo" id="capitolo17">
    <h1>Capitolo 17</h1>
    <p>E quindi, per la prima volta, varcai la porta di un’università.
        Mi salì già l’ansia solo a mettere piede dentro.
        Eravamo tutti fuori ad aspettare che ci chiamassero per entrare.
        Un po’ come il primo giorno di scuola: io, il mio compagno e altri venti sconosciuti con la faccia da “che cazzo ci faccio qui”.
        Io e il mio compagno ci facemmo subito riconoscere.
        Anche in una scuola che non era la nostra, il talento non si spegne.
        Durante ogni spiegazione ridevamo per stronzate dette a caso e ci facevamo beatamente i cazzi nostri.
        Una volta a lui venne il singhiozzo a forza di trattenere le risate perché dissi che il professore di robotica, quello che ci stava spiegando le macchine, assomigliava sputato a Bin Laden.
        E da lì ogni volta che lo vedevamo ci veniva da ridere a prescindere.
        Professionalità zero. Ma in fondo, nemmeno ci pagavano.
        Un giorno scoprimmo che le luci del cesso si spegnevano da fuori, cioè dalla stanzetta dove c’era il lavandino.
        Errore.
        Ovviamente pensammo bene di usarla per fare gli stronzi.
        Il primo a subire lo scherzo fui io.
        Stavo pisciando tranquillo, buio totale.
        “OH COGLIONE, accendi ste cazzo di luci che sto pisciando ovunque!”
        Fu lì che capii quanto sia difficile prendere la mira quando ti senti Stevie Wonder al gabinetto.
        Da quel momento diventò il gioco preferito:
        aspettavamo qualcuno, sentivamo lo scatto della chiave, giù il bottone, luci off, e via di corsa come se avessimo disinnescato una bomba.
        Funzionava.
        Finché non lo facemmo alla persona sbagliata.
        Non so se l’aveva preso sul personale o se semplicemente era uno col cervello meno flessibile del normale, ma ci rincorse.
        Forse davvero. Forse era solo la paranoia.
        Fatto sta che noi corremmo come se ci volesse ammazzare.
        Facemmo il giro dell’università, e chi ti ricompare davanti?
        Lui.
        Che viene verso di noi con la faccia da “vi spezzo le rotule”.
        Panico.
        Risate.
        E la promessa (mai mantenuta) di smettere con ‘sti scherzi del cazzo.
        Lo scopo del corso, in teoria, era costruire un braccio robotico.
        Dopo infinite lezioni di teoria, finalmente passammo alla pratica.
        Non che ci cambiasse molto, eh — alla fine non facevamo comunque un cazzo.
        Eravamo divisi in gruppi e, per fortuna, capitammo con uno che ci sapeva davvero fare con ste stronzate.
        Noi due facevamo finta di capire, annuivamo molto e ogni tanto chiedevamo “quanto manca?”
        Lui smanettava, programmava, montava pezzi, e sembrava pure divertirsi.
        Alla lezione finale bisognava presentare il lavoro.
        Una slide a testa, giusto per far vedere che non eravamo lì solo per respirare.
        Io non sono mai stato bravo con le esposizioni.
        E infatti la mia la dissi da schifo.
        Tipo che parlai per 40 secondi con il tono di uno che ha appena perso una schedina da 3 euro, poi passai la palla al prossimo sperando che nessuno se ne fosse accorto.
        Spoiler: se ne accorsero.
        Alla fine ci diedero una specie di diploma.
        Un foglio di carta stampato male che non valeva un cazzo, a parte le famose 40 ore di alternanza scuola-lavoro.
        Che poi neanche quelle avevo completato davvero.
        Perché ogni volta che c’era sto corso, io magari ero al corso di inglese.
        Quindi, tra incastri e fughe, di ore vere ne avrò fatte sì e no 28.
        Però oh, il diploma ce l’ho.
        Sta in un cassetto, tra vecchi scontrini, un paio di pile scariche e un manuale di istruzioni di qualcosa che non ho più.
        Inglese, invece, era più tranquillo.
        L’obiettivo finale era svolgere un esame che ti dava sto benedetto patentino.
        Uno dei privilegi era che, con quel patentino, all’università potevi saltare alcuni esami di lingua.
        Quindi, farlo era conveniente.
        Aveva senso.
        E io, ovviamente, non lo feci.
        Mi tirai indietro all’ultimo e, lo ammetto, un po’ mi vergognai.
        Quindi scrissi una mail leccaculo alla professoressa che ci fece il corso.
        “Buonasera Professoressa,
        con la presente desidero comunicarle che, purtroppo, ho deciso di non partecipare all'esame per la certificazione B2. Nonostante l'ottima preparazione che ci ha fornito durante il corso, non mi sento ancora abbastanza sicuro per affrontarlo.
        Intendo comunque frequentare nuovamente il corso il prossimo anno, con l'obiettivo di sostenere l'esame in futuro. Spero di poterla avere ancora come insegnante, dato che ho apprezzato molto il suo supporto e la sua preparazione.
        Mi dispiace per il poco preavviso e la ringrazio per la disponibilità.
        Cordiali saluti,
        Francesco Basile
        Classe 3BLSA”
        Lei era davvero brava, quasi quanto quella di italiano, anche se non l’avevo mai avuta in classe.
        E forse anche per quello mi dispiaceva non renderla orgogliosa.
        Paradossale, no?
        Mi dispiaceva deludere una persona che probabilmente non sapeva nemmeno che esistessi.
        Ma in quel momento, farmi da parte era l’unica cosa che mi sembrava sensata.
        E scrivere quella mail era il minimo che potessi fare per uscirne con un minimo di dignità.
        Ma il vero motivo era semplice: si pagava.
        E non poco.
        E se lo fallivi, mica ti ridavano i soldi.
        Ti beccavi la doppia inculata: i soldi buttati e l’esame andato a puttane.
        Quindi dissi “passo”, senza troppi rimorsi.
        Il mio inglese, alla fine, non è male. Ma non vale cento euro più umiliazione scritta.
        Alla fine di tutti questi corsi, quando ero finalmente libero con le mie 60 ore in tasca, mi iscrissi in palestra.
        Continuò la tradizione “dell’ultimo”.
        Fui l’ultimo del mio gruppo a iscrivermi.
        Dopo il nuoto, non avevo più fatto sport, e il mio fisico faceva schifo.
        Ero magro. Troppo magro.
        Quindi, a un certo punto, mi decisi ad andare in palestra.
        Mi trovai bene fin da subito.
        All’inizio ci andavamo tutti insieme, sembrava quasi divertente.
        Poi, come sempre, mi ruppi i coglioni.
        Ogni volta che si andava con qualcuno, stavi lì minimo due ore a fare esercizi inutili.
        Nessuno di noi sapeva cosa stava facendo.
        “Dai Frank, vieni a fare questo!”
        “Prova questo circuito!”
        “Fidati, ti fa crescere le spalle!”
        E intanto io volevo solo mettere un po’ di massa e guardare le gambe delle ragazze in leggins.
        Così, da allora, decisi di andarci da solo.
        Pochi esercizi, fatti bene, in pace.
        Senza coglioni intorno.
        Il primo giorno in palestra, dopo essermi cambiato negli spogliatoi con la solita ansia da “dove cazzo metto le cose?”, andai dal primo istruttore che vidi e gli dissi:
        “Scusa eh… ora che devo fare?”
        Probabilmente era gay, non che cambi qualcosa, ma mi guardò con un’aria troppo amichevole per essere solo educazione, e mi portò da un altro personal trainer che, in due minuti netti davanti a un computer, mi buttò giù una scheda.
        Classico: petto-lunedì, gambe-mai.
        Mi seguì per due giorni.
        Due.
        Poi il nulla.
        Come se fossi evaporato, oppure semplicemente gli ero scaduto come cliente.
        Ma vabbè, era giusto così.
        La palestra era piccola, sempre piena, un casino.
        Per quello iniziai ad andarci in orari strani, quando non c’era mai un cazzo di nessuno.
        Solo io, il ferro e qualche pensionato con la fascia in testa.
        </p>
  </div>
  <div class="capitolo" id="capitolo18">
    <h1>Capitolo 18</h1>
    <p>La terza procedeva bene.
        Tra palestra, gite, corsi e conferenze sembrava quasi una scuola seria.
        Un giorno venne anche un rapper. Non uno sfigato a caso, no: uno che aveva lavorato con gente importante anni fa, roba da veri intenditori.
        Era un progetto che aveva già fatto in altre scuole, ci fece sentire le canzoni che avevano scritto lì… e facevano cagare.
        Senza offesa, ma sembravano le strofe scritte da un frigorifero depresso.
        Quindi ognuno di noi doveva scrivere una frase da inserire nel testo.
        Su un foglietto, in silenzio.
        E io, modestamente, tirai fuori la frase migliore di tutte:
        “Il futuro semplice esiste solo in grammatica.”
        Quando la lessi ad alta voce, anche la prof di italiano, con cui avevo fatto quel casino tempo prima, sorrise.
        Forse in quel momento mi perdonò.
        Forse no. Ma mi piace pensarlo.
        L’unico dettaglio che non avevamo considerato era che, alla fine, bisognava anche cantare sta roba.
        Registrarla.
        Microfono davanti, cuffie alle orecchie, e via.
        Quindi andai lì, con la mia voce da cretino, e sparai la mia strofa:
        “Il futuro semplice lo trovi solo in grammatica,
        la vita punta su di me come se fosse ludopatica.
        Brillare sempre senza saperlo mai,
        è il risultato di tutti i miei guai.”
        Ci riuscii alla terza volta senza balbettare.
        Ma andava bene così.
        Era la mia prima volta in studio. E alla fine, in qualche modo, avevo lasciato il segno.
        Alla prima verifica dell’anno, in matematica, proprio quella materia che avevo portato a settembre, presi 9.
        Nove.
        Non so neanch’io come cazzo ci fossi riuscito.
        Probabilmente, in estate, l’avevo studiata così tanto da capire pure gli argomenti che non avevamo ancora fatto.
        E quindi pensai:
        “Questo è il mio anno.”
        Spoiler: non lo era.
        Ci volle poco per rimettermi al mio posto.
        Quel bel 9 di partenza si schiantò contro una serie di votacci e diventò, senza nemmeno troppa fatica, un bel 5.
        Anche qui, non so come ci sono riuscito.
        È un talento, probabilmente.
        In scienze, invece, ero messo bene.
        Potevo avere pure 8 in pagella.
        Poi il prof decise, così a caso, di interrogarmi su biologia.
        Zero preparazione.
        Tabula rasa.
        Contatto visivo per dieci secondi, silenzio da film horror, e infine:
        “Va bene, 4+.”
        Sul registro e sulla mia autostima.
        Ma non mi lamentai più di tanto.
        Primo, perché era solo il primo quadrimestre.
        Secondo, perché rispetto agli anni precedenti — in cui portavo a casa cinque insufficienze e una sufficienza tirata per i capelli — era quasi da festeggiare.
        Ci eravamo lasciati con la famosa litigata con la professoressa di fisica.
        Ero convinto che se ne sarebbe andata, e invece no.
        Me la ritrovai anche in terza.
        Come una tassa imprevista.
        A quel punto, capii che lei non poteva cambiare.
        Quindi decisi di farlo io.
        Nessuna assenza.
        Zero.
        Tutto l’anno.
        Nessuna verifica saltata, niente scuse, niente finte influenze.
        Piuttosto andavo e prendevo 3, ma ci andavo.
        Ma comunque, per lei ero sempre la pecora nera della classe.
        Qualunque cosa facessi.
        Gli altri, nei giorni delle verifiche, misteriosamente sparivano: assenti, malati, oppure andavano via dopo ginnastica le prime due ore.
        E lei? Niente. Una battutina e via.
        Io, invece, c’ero sempre.
        Sempre.
        Tranne UNA volta.
        Una cazzo di volta.
        Saltai un’interrogazione di recupero perché c’era il torneo di calcio.
        Non l’avevo deciso io, mi ci avevano messo.
        E al rientro lei mi guardò come se avessi fatto una sparatoria a scuola.
        Occhi di ghiaccio, labbra strette, tono da “bravo, hai confermato quello che pensavo di te”.
        Mi venne da dirle:
        “Prof, ma davvero? Dopo che per tutto l’anno ho fatto il bravo, ho preso schiaffi a faccia scoperta e non ho mai fatto il furbo?”
        Ma mi limitai a stare zitto.
        Perché con certi prof, puoi anche diventare un santo, ma per loro resterai sempre quello che eri il primo giorno.
        Un numero. Un’etichetta.
        Una volta io e un mio compagno (quello dell’università) parlavamo di come affrontare la verifica del giorno dopo. Eravamo in palestra, c’era tempo libero, e probabilmente la prof si era rotta il cazzo di farci correre.
        “Domani arrivo presto” mi fa lui. “Passo dalla scuola a fianco che se non prendo il posto è finita”
        “Anche se non so se mi fanno entrare” continuò. “Le bidelle loro sono delle puttane. Quelle della nostra scuola no”.
        Poi aggiunse: “Una volta appena citofonai mi chiesero cosa ci facessi lì. Capirono che ero un maschio senza nemmeno guardarmi.”
        Nel frattempo stavo copiando i compiti per l’ora dopo, ma la vera preoccupazione era l’interrogazione che stava per piombarci addosso.
        L’obiettivo era semplice: trovare due volontari da mandare al massacro per salvare il resto della truppa. Ma niente, piano fallito miseramente.
        Ne chiedemmo uno a un tizio, quello che di solito si vantava di essere il salvatore della patria. Stavolta però, da bravo figlio di puttana, ci rispose:
        “No ragazzi, vi ho già salvato il culo l’altra volta. Ora tocca a voi studiare.”
        Io non dissi nulla, ma dentro mi rodeva. Era il secondo quadrimestre, non si poteva più scherzare coi voti.
        E poi, se ti offri volontario e ti va bene, diventi un eroe: prendi un bel voto, fai scena davanti al prof e ti becchi il rispetto della classe per almeno una settimana.
        Ma niente, forse era troppo coglione per capirlo.
        Alla fine ci affidammo al destino. E per fortuna, quel giorno, il dito non si posò su di me.
        Lo stesso tizio, però, non contento di essersi tirato indietro come un verme, voleva pure ricordare alla professoressa dell’ora dopo che io dovevo passare per recuperare un voto.
        Cioè, quando si tratta di alzare il culo per salvare la classe niente, zitto e muto. Ma se c’è da farsi bello o da farti impiccare, diventa improvvisamente il primo della fila.
        E questa cosa mi fece ancora più incazzare.
        Per fortuna, quel giorno fu un mezzo miracolo: la prof si dimenticò del recupero e, con mia immensa gioia, nessuno ebbe la brillante idea di rinfrescarle la memoria.
        Eravamo una classe tranquilla.
        Niente rivolte, niente lanci di sedie.
        Con i professori, mai avuto screzi seri.
        Tranne quella volta.
        Un mio compagno doveva recuperare scienze all’ultimo.
        Si presenta all’interrogazione, visibilmente nel panico.
        Prima domanda: errore.
        Seconda domanda: altro errore.
        Il prof lo guarda, con la freddezza di un robot, e lo manda a posto.
        Non disse nemmeno “non va”, semplicemente gli fece capire che era andata di merda.
        Come a dire: “Tanto ormai sei fottuto”.
        Lui, giustamente, si incazzò.
        Lo supplicò, gli chiese un’altra domanda, qualsiasi cosa.
        Ma il prof era impassibile, come se avesse davanti un sacco di patate e non un ragazzo in ansia.
        E io capisco che magari non aveva studiato.
        Capisco pure che il prof voleva mantenere una linea dura.
        Ma ci sono modi e modi di dire a uno: “Ti stiamo per rimandare, ciao”.
        Il mio compagno, preso dalla rabbia e dall’umiliazione, sbottò:
        “Cambio scuola.”
        Spoiler:
        Non fu rimandato.
        Non cambiò scuola.
        E il giorno dopo era seduto al suo banco come se nulla fosse successo.
        Il bello è che, più o meno, successe a tutti.
        Il prof faceva il bastardo da settembre a maggio, poi agli scrutini tirava fuori il cuore d’oro.
        Tutti 6, anche a chi (me compreso) aveva fatto più danni della grandine.
        Un po’ come quei giudici che condannano a morte per tutta la sentenza e poi, alla fine, ti abbracciano.
        </p>
  </div>
  <div class="capitolo" id="capitolo19">
    <h1>Capitolo 19</h1>
    <p>Ci avvicinammo alla fine dell’anno, e quindi iniziò il periodo delle gite.
        Una volta andammo a teatro, in centro.
        Ci mettemmo un’ora e mezza per fare un tragitto che in macchina fai in dieci minuti.
        Quando finalmente arrivammo, ci lasciarono liberi per un po’ prima di entrare.
        Io e due miei compagni decidemmo che era il momento perfetto per una birra.
        Aspettammo che aprisse un bangla, ma alla fine ci rompemmo il cazzo e andammo in un bar.
        Quattro euro per una bottiglietta minuscola.
        Ci toccò berla in fretta, perché il “libera tutti” stava per scadere e dovevamo tornare al punto di raccolta.
        Non so se fu la birra, il caldo, o lo spettacolo del cazzo, ma durante la recita mi addormentai.
        Non a occhi semiaperti. No, proprio dormii.
        Testa bassa, respiro regolare.
        E non fui neanche l’unico.
        Una fila dietro di me c’era il mio amico che russava come se fosse sul divano di casa.
        Teatro educativo, dicevano.
        L’unica cosa che ho imparato è che la birra calda, in piedi, alle 10 del mattino, fa schifo.
        Un mese dopo facemmo un’altra uscita. Stavolta in un museo.
        E riuscì nell’impresa titanica di essere più noiosa del teatro.
        Non dormii solo perché, alla fine, ci fecero fare un’attività quasi divertente:
        dovevamo descrivere una persona a caso tra noi e farla indovinare agli altri.
        Nessuno mi descrisse, credo. E forse meglio così.
        Perché la mia descrizione sarebbe stata tipo:
        “Alto 1,73, magro, capelli castani mossi, mascella pronunciata e dente in avanti storto.”
        Quel dente...
        Un po’ me ne vergognavo, ma alla fine non era colpa mia.
        Avrei dovuto mettere l'apparecchio, ma piuttosto che spendere soldi e tenermi un ferro in bocca per due anni, me lo tengo così.
        È storto, sì.
        Ma almeno è mio.
        Dopo l’attività arrivò il colpo di grazia: giro di due o tre ore in un museo di anatomia.
        Era uno di quei posti strani, dove entri col giubbotto e ne esci con l’ansia addosso.
        Un edificio vecchio, freddo anche in primavera, con luci messe apposta per farti sentire a disagio.
        Già all’ingresso capivi che non era roba per bambini delle medie.
        Ovunque guardavi, c’era un pezzo di corpo. Veri e non.
        Teste mozzate in barattoli, crani veri messi in fila come bottiglie di vino, ognuno con la sua bella targhetta:
        “criminale omicida”, “ladro seriale”, “soggetto affetto da pazzia”.
        Come se bastasse misurare una fronte per capire chi eri.
        C’erano anche gli strumenti con cui “studiavano” la mente criminale:
        pinze, ferri, robe che sembravano uscite da un film di Saw, ma lì erano etichettate come “attrezzi scientifici”.
        Alcune pareti erano piene di teschi disegnati a mano, con annotazioni precise, quasi affettuose.
        Sembrava di leggere il diario di uno che aveva fatto amicizia con la follia.
        E poi la parte più assurda: i tatuaggi.
        Corpi interi, o solo pezzi, conservati come se fossero arte.
        Frasi drammatiche tatuate sul petto, tipo:
        “Piango e sospiro la mia libertà perduta.”
        Probabilmente erano carcerati.
        Da quello che so, i primi tatuaggi si svilupparono proprio in prigione.
        Libertà, dolore, tempo che non passa: l’ABC della cella.
        Ma oltre alla poesia, ovviamente, non mancava la volgarità.
        Un pesce al posto del cazzo.
        Donne nude disegnate con la grazia di un muratore ubriaco.
        Una specie di porno anatomico del Settecento.
        Un museo istruttivo, sì.
        Ma che ti fa uscire con più domande che risposte.
        Tipo:
        “Ma chi cazzo ha deciso che questa roba dovesse stare in una teca e non sotto terra?”
        E da allora, ogni volta che sento “visita guidata”, mi viene il mal di stomaco.
        Alla fine arrivò la vera gita.
        Quella che tutti aspettavano da mesi. Tre giorni fuori, due notti. Libertà, più o meno.
        Peccato che lo scopo segreto, che nessuno aveva letto nel programma, fosse quello di farci morire con trekking a cedimento.
        Andammo su un’isola, famosa per la spiaggia, i gabbiani e le salite bastarde.
        Alloggiammo in un hotel color salmone, con le camere da quattro e i letti sfondati.
        Il primo giorno, già stremati dal viaggio, ci fecero camminare “poco”, giusto qualche chilometro tra salite, discese e fango.
        Menomale che mi portai le scarpe vecchie, quelle che mi ero dimenticato di buttare.
        In realtà, la gita partì male già prima che mi svegliassi.
        Il telefono, ovviamente, non si era caricato. Quindi mi toccavano sette ore di viaggio senza musica, senza messaggi e senza nulla.
        Sul pullman nessuna presa funzionava. Mi salvò solo il traghetto, dove riuscì a recuperare un po’ di batteria giusto per scrivere ai miei che ero ancora vivo.
        E poi la valigia.
        Una roba vintage, trovata in cantina, che non avevo neanche preparato io.
        Quindi non sapevo come si apriva.
        La sbloccammo quasi a martellate, e riuscii a recuperare le scarpe da trekking e, miracolo, il costume.
        L’anno scorso avevo lasciato il costume in valigia sul pullman.
        Non volevo ripetere l’errore.
        Come se non bastasse, fedele alla tradizione, mi venne il mal di pancia.
        Sempre così, ogni volta che mi allontano da casa.
        Quindi passai più tempo in bagno che in spiaggia, col culo sulla tazza e la testa nel vuoto.
        Il giorno dopo, tre ore di trekking.
        Salite infami, sudore, panorami di cui non fregava un cazzo a nessuno.
        Io con lo stomaco a pezzi e la voglia di vomitare già dopo trenta minuti di pullman.
        Una tragedia annunciata.
        Però, almeno, ci fecero andare al mare. Due volte.
        E la sera, come da tradizione, tornò lo Jäger.
        Questa volta però niente canne, solo la solita birra calda, le chiacchiere in camera e qualche risata vera.
        Che alla fine, erano quelle le cose che contavano.
        Praticamente ogni settimana c’era una conferenza diversa.
        Una sul “progetto di vita”, un’altra sugli atleti paralimpici, una su dei ragazzi che avevano insegnato ai vecchi a usare il telefono, interviste a ingegneri, un’altra ancora su Bitcoin (dove nessuno ci capì un cazzo, inclusi i relatori).
        Sembrava che volessero farci diventare adulti modello a colpi di PowerPoint.
        La cosa che non ci dissero, ovviamente, era che ogni conferenza veniva registrata dalla radio della scuola.
        Così, un giorno per caso, mi ritrovai immortalato in un primo piano su YouTube. 
        Dieci secondi buoni della mia faccia addormentata, stile morto a occhi aperti, mentre “ascoltavo” due ore di gente che parlava con la passione di un frigorifero.
        Ecco, quella fu la mia prima apparizione in un contenuto multimediale scolastico.
        Arrivò il momento dei tornei.
        E per non rifare la figura di merda epocale di prima, cinque della mia classe (me compreso) ci unimmo a un’altra.
        Una specie di fusione per evitare l’umiliazione pubblica.
        La prima partita andò alla grande.
        Io non giocai, ovviamente. Ero lì solo per scaldare la panchina e perdere tempo.
        (Quella famosa volta in cui dovevo essere interrogato dalla prof di fisica e me ne andai per “giocare”).
        Vincemmo 8-2 contro un’altra terza, e poi, alla seconda, perdemmo ai rigori.
        Niente goleade subite, niente figuracce: solo un’uscita a testa alta e un po’ di sudore sprecato.
        Il basket invece fu un massacro annunciato.
        I miei compagni si ritrovarono, di nuovo, contro quelli che li avevano distrutti in prima.
        All’epoca finì 90-1.
        Questa volta peggiorarono: 107 a 2.
        L’unica soddisfazione arrivò dalla pallavolo.
        Qualcuno riuscì a vincere qualcosa e quindi, in mezzo a una verifica, ci fecero scendere in palestra per vedere la premiazione.
        Sembrava un momento solenne.
        Noi applaudivamo per non fare lezione.
        Ci avvicinavamo al gran finale, e ogni voto iniziava a pesare come un macigno.
        Per chi aveva la media del 10 e puntava al cielo, ma anche per chi arrancava con un 4 e sperava in un miracolo.
        Stranamente, quell’anno non ero sprofondato.
        Nessuna media sotto il 5,8, nessun disastro annunciato.
        E quindi, per una volta, ero tranquillo.
        Niente ansie, niente recuperi, niente cazzi: l’estate era mia.
        </p>
  </div>
  <div class="capitolo" id="capitolo20">
    <h1>Capitolo 20</h1>
    <p>Alla fine, non so bene cosa cazzo ho scritto.
        So solo che ci ho messo dentro la verità, o almeno la mia.
        L’ho fatto perché avevo paura di dimenticare.
        Dimenticare com’ero, cosa ho fatto, quanto ho riso, bestemmiato, sbagliato, quanto ho voluto essere al centro e quanto ho finto di fregarmene.
        Magari certe cose non le dovevo dire.
        Magari qualcuna non le dovevo nemmeno pensare.
        La vita va avanti, pure se hai una pallina nel cervello, una media decente o un po’ d’amore
        Ma ormai stanno qui, inchiodate su queste pagine, e non ho intenzione di toglierle.
        Se ti sei fatto un panino mentre leggevi, spero ti sia piaciuto.
        Se no, amen.
        Tanto la vita non è un menù, è più tipo un frigo vuoto il lunedì sera: tiri fuori quel che c’è e provi a sopravvivere.
        Pensavo che finita la scuola finisse anche la storia.
        E invece, forse, è lì che comincia davvero.
        Per cui… se mi fai un panino, continuo.
        Magari un giorno.
        Magari mai.
        Per ora, va bene così.
        Io vado a farmi una birra.
        </p>
  </div>
 


  <button class="pulsante" onclick="cambiaPagina()">Cambia pagina</button>

  <script>
    let paginaCorrente = 0;
    const capitoli = document.querySelectorAll('.capitolo');

    function cambiaPagina() {
     
      if (paginaCorrente < capitoli.length) {
        capitoli[paginaCorrente].style.display = 'none';
      }


      paginaCorrente++;


      if (paginaCorrente < capitoli.length) {
        capitoli[paginaCorrente].style.display = 'block';
      } else {
 
        document.querySelector('.pulsante').style.display = 'none';
      }
    }


    window.onload = function() {
      if (capitoli.length > 0) {
        capitoli[0].style.display = 'block';
      }
    }
  </script>

</body>
</html>
